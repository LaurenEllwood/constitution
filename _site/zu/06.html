<!doctype html>
<html xmlns="http://www.w3.org/1999/xhtml" lang="zu" xml:lang="zu">
<head>
	<title>UMthethosisekelo weRiphabhuliki yaseNingizimu Afrika: 6. Izifundazwe</title>
	<meta http-equiv="content-type" content="text/html; charset=UTF-8" />
	<meta name="viewport" content="width=device-width, initial-scale=1">
	<link rel="stylesheet" type="text/css" media="screen" href="/constitution/css/web-constitution.css" />
	<link rel="stylesheet" type="text/css" media="print" href="../css/print-constitution.css" />

	<!-- Google Analytics, runs unless this is running through PrinceXML -->
	<script>
		if (typeof Prince  === "undefined") {
			(function(i,s,o,g,r,a,m){i['GoogleAnalyticsObject']=r;i[r]=i[r]||function(){
			(i[r].q=i[r].q||[]).push(arguments)},i[r].l=1*new Date();a=s.createElement(o),
			m=s.getElementsByTagName(o)[0];a.async=1;a.src=g;m.parentNode.insertBefore(a,m)
			})(window,document,'script','//www.google-analytics.com/analytics.js','ga');

			ga('create', 'UA-74400612-1', 'auto');
			ga('send', 'pageview');
		}
	</script>

</head>
<body class="chapter">


		<div id="nav-bar" class="non-printing">
			<p>
				<a href="/constitution/" title="Home: My Constitution" class="nav-series">My Constitution</a>
				<a href="0-3-contents.html" title="Contents: UMthethosisekelo weRiphabhuliki yaseNingizimu Afrika" class="nav-book">UMthethosisekelo weRiphabhuliki yaseNingizimu Afrika</a>
				<a href="" title="Top: 6. Izifundazwe"  class="nav-page">6. Izifundazwe</a>
			</p>
		</div><!--#nav-bar-->

	<div id="wrapper">


<h1 id="isahluko-6-izifundazwe-103---150">Isahluko 6: Izifundazwe (103 - 150)</h1>

<h2 id="izifundazwe">103. Izifundazwe</h2>

<ol>
  <li>IRiphabhuliki inezifundazwe ezilandelayo:
    <ol>
      <li>iMpumalanga Koloni;</li>
      <li>iFuleyisitata;</li>
      <li>iGauteng;</li>
      <li>iKwaZulu-Natali;</li>
      <li>iLimpopo</li>
      <li>iMpumalanga;</li>
      <li>iNyakatho Koloni;</li>
      <li>iNyakatho Ntshonalanga;</li>
      <li>iNtshonalanga Koloni.</li>
    </ol>

    <blockquote class="note">
      <p>[Isigatshana soku (1) indawo yaso ithathwe isigaba sesi 3 soMthetho wesiKhombisa oChibyela uMthethosisekelo wezi 2003 yaphinde yathathwa yisigaba soku 1 soMthetho weShumi naMbili oChibiyela uMthethosisekelo wezi 2005.]</p>
    </blockquote>
  </li>
  <li>
    <p>Imingcele yezifunda ihlanganisa inani laleyo migcele yezifundazwe
eziveziwe kumabalazwe ahlukene ashiwo kuSaziso esibalulwe kuSheduli
yoku 1A.</p>

    <blockquote class="note">
      <p>[Isigatshana sesi (2) indawo yaso ithathwe yisigaba soku 1 soMthetho weShumi naMbili oChibiyela uMthethosisekelo wezi 2005.]</p>
    </blockquote>
  </li>
  <li>
    <ol>
      <li>Noma inini uma kuklanywa kabusha imingcele yezifunda ngokuchibiyelwa 
koMthethosisekelo, uMthetho wePhalamende ungahlinzeka ngezinyathelo 
zokulawula, ngaphansi kwesikhathi esifanele, imiphumela yomthetho, 
ukusetshenziswa kanye nokunye okumayelana nokuklama kabusha.</li>
      <li>UMthetho wePhalamende obalulwe yindima (a) ungamiswa futhi usetshenziswe ngaphambi kokuba kuchitshiyelwe uMthethosisekelo, kodwa nanoma imiphi imisebenzi yesifundazwe, impahla, amalungelo, izimiselo, imisebenzi noma izikweletu kungasuswa kuphela ngokwemigomo yalowo Mthetho ngemuva kokuchibiyelwa koMthethosisekelo.</li>
    </ol>

    <blockquote class="note">
      <p>[Isigaba se 103 indawo yaso ithathwe yisigaba soku 1 soMthetho weShumi naMbili oChibiyela uMthethosisekelo wezi 2005.]</p>
    </blockquote>
  </li>
</ol>

<h2 id="izishayamthetho-zesifundazwe">Izishayamthetho zesifundazwe</h2>

<h3 id="igunya-lokushaya-imithetho-yezifundazwe">104. Igunya lokushaya imithetho yezifundazwe</h3>

<ol>
  <li>Igunya lokushaya imithetho lesifundazwe libekwe kusishayamthetho
sesifundazwe, futhi linikeza isishayamthetho sesifundazwe amandla –
    <ol>
      <li>okwamukela umthethosisekelo wesifundazwe noma ukuchibiyela noma yimuphi umthethosisekelo owamukelwe yiso ngokwezigaba se 142 nese 143;</li>
      <li>okwamukela imithetho yesifundazwe saso mayelana –
        <ol>
          <li>nanoma yiluphi udaba olungaphakathi kwemisebenzi eyenziwayo
esohlwini olukuSheduli yesi 4;</li>
          <li>nanoma yiluphi udaba elisohlwini olukuSheduli yesi 5;</li>
          <li>nanoma yiluphi udaba olungekho ngaphakathi kwaleyo misebenzi
eyenziwayo, futhi olwabelwe isifundazwe ngokusho komthetho
kazwelonke; kanye</li>
          <li>nanoma oluphi udaba umbandela woMthethosisekelo ohlongoze
ukumiswa komthetho wesifundazwe; kanye</li>
        </ol>
      </li>
      <li>okwaba noma yimaphi amandla aso okushaya imithetho kunoma yimuphi
uMkhandlu kaMasipala kuleso sifundazwe.</li>
    </ol>
  </li>
  <li>Isishayamthetho sesifundazwe, ngesinqumo esesekelwe okungenani
ngababili kwabathathu bamalungu aso, singacela iPhalamende ukuthi
liguqule igama laleso sifundazwe.</li>
  <li>Isishayamthetho sesifundazwe siboshwe kuphela nguMthethosisekelo
futhi, uma sesamukele umthethosisekelo wesifundazwe waso, ngalowo
mthethosisekelo, futhi kufanele senze okuhambisana nemikhawulo
ebekwe nguMthethosisekelo kanye nomthethosisekelo waleso sifundazwe.</li>
  <li>Umthetho wesifundazwe mayelana nodaba oludingekile ukuze
kusetshenziswe amandla ngendlela noma oluhlangene nokusetshenziswa
ngendlela kwamandla athintene nanoma yiluphi udaba olusohlwini
olukuSheduli yesi 4, ungumthetho ngazo zonke izinhloso mayelana
nodaba olusohlwini olukuSheduli yesi 4.</li>
  <li>Isishayamthetho sesifundazwe singenza izincoma esiGungwini
sikaZwelonke umthetho ophathelene nanoma yiluphi udaba olungaphandle
kwamagunya aleso sishayamthetho, noma owenganyelwe nguMthetho
wePhalamende ngaphezu komthetho wesifundazwe.</li>
</ol>

<h3 id="ukwakheka-nokhetho-lwezishayamthetho-zezifundazwe">105. Ukwakheka nokhetho lwezishayamthetho zezifundazwe</h3>

<ol>
  <li>Isishayamthetho sesifundazwe sakhiwe ngabantu besifazane nabesilisa
abakhethwe njengamalungu ngokohlelo lokhetho –
    <ol>
      <li>olumiswe ngumthetho kazwelonke;</li>
      <li>olwakhelwe phezulu kwengxenye yesifundazwe yoluhlu lukazwelonke
lwabo bonke abavoti;</li>
      <li>oluhlinzekela ngeminyaka yokuvota esuku kweyi 18 ubudala; futhi</li>
      <li>olunomphumela, jikelele, wokumelwa okuhambisana nenani
lamavoti elitholiwe.</li>
    </ol>

    <blockquote class="note">
      <p>[Isigatshana soku (1) sichitshiyelwe yisigaba sesi 3 soMthetho weShumi naMbili wokuChibiyela uMthethosisekelo wezi 2003 futhi nayisigaba sesi 3 soMthetho weShumi naNe oChibiyela uMthetho- sisekelo wezi 2008.]</p>
    </blockquote>
  </li>
  <li>Isishayamthetho sesifundazwe sinamalungi aphakathi kwama 30 kuye kuma 80. Inani lamalungu, elingahle lehluke phakathi kwezifundazwe, kufanele linqunywe ngokusebenzisa uhlelo lwezinombolo olubekwe ngumthetho kazwelonke.</li>
</ol>

<h3 id="ubulungu">106. Ubulungu</h3>

<ol>
  <li>Isakhamuzi esifanele ukubamba iqhaza okhethweni lwesiGungu
sikaZwelonke, singaba yilungu lesishayamthetho sesifundazwe, ngaphandle
–
    <ol>
      <li>komuntu oqokwe noma osebenzela umbuso futhi ekhokhelwa ngenxa
yalowo msebenzi, ngaphandle –
        <ol>
          <li>kukaNdunankulu namanye amaLungu oMkhandlu weziPhathimandla
zesiFundazwe; kanye
ii.	nanoma yiziphi ezinye iziphathimandla ezenza imisebenzi ehambisana
nemisebenzi yelungu lesishayamthetho sesifundazwe, futhi ezishiwo
ngumthetho kazwelonke ukuthi zihambisana naleyo misebenzi;</li>
        </ol>
      </li>
      <li>kwamalungu esiGungu sikaZwelonke, izithunywa ngokugcwele zoMkhandlu
kaZwelonke weziFundazwe noma amalungu oMkhandlu kaMasipala;</li>
      <li>komuntu onezikweletu angakwazi ukuzikhokha nongasenakubuyiselwa
amalungelo;</li>
      <li>kwanoma ngubani inkantolo yaseRiphabhuliki ethe akaphilile
ngokwengqondo; noma</li>
      <li>kwanoma ngubani okuthe ngemuva kokuqala ukusebenza kwalesi sigaba, walahlwa yicala futhi wagwetshwa isikhathi esingaphezulu kwezinyanga eziyi 12 ngaphandle kokuthi akhethiswe isijeziso senhlawulo, eRiphabhuliki, ngaphakathi eRiphabhuliki, noma ngaphandle kweRiphabhuliki uma leso senzo esiyicala sasingaba yicala eRiphabhuliki; kodwa akekho ongathathwa njengogwetshiwe, kuze kube nesinqumo ngokwedluliswa kwecala noma kuze kuphele isikhathi sokwedluliswa kwecala. Ukungabinalungelo ngaphansi kwale ndima kuphela eminyakeni emihlanu emuva kokuqedwa kwesigwebo.</li>
    </ol>
  </li>
  <li>Umuntu ongafanelekile ukuba yilungu lesiShayamthetho sesiFundazwe,
mayelana nesigatshana soku (1)(a) noma u (b) angathathwa njengomuntu
ongaqokwa abe yilungu lesishayamthetho, ngaphansi kwemibandela noma isimo esimiswe ngumthetho kazwelonke.</li>
  <li>Umuntu ulahlekelwa ubulungu besishayamthetho sesifundazwe uma lowo
muntu –
    <ol>
      <li>engasakulungele ukuba yilungu; noma</li>
      <li>ephutha kusiShayamthetho ngaphandle kwemvume, esimweni lapho
umthetho nemiyalo yesiShayamthetho ibeka ukulahlekelwa wubulungu;
noma</li>
      <li>eyeka ukuba yilungu leqembu elaphakamisa igama lalowo muntu
njengelungu lesishayamthetho, ngaphandle kwalapho ilungu selibe
yilungu lelinye iqembu ngokweSheduli 6A.</li>
    </ol>

    <blockquote class="note">
      <p>[Isigatshana sesi (3) indawo yaso ithathwe yisigaba sesi 4 soMthetho weShumi oChibiyela uMthetho- sisekelo kanye nayisigaba sesi 4 soMthetho weShumi naNe oChibiyela uMthethosisekelo wezi 2008.]</p>
    </blockquote>
  </li>
  <li>Izikhala kusishayamthetho sesifundazwe kufanele zigcwaliswe
ngokulandela umthetho kazwelonke.</li>
</ol>

<h3 id="ukufunga-noma-ukuqinisekisa">107. Ukufunga noma ukuqinisekisa</h3>

<ol>
  <li>Ngaphambi kokuba amalungu esishayamthetho sesifundazwe enze
imisebenzi yawo kusishayamthetho kufanele afunge noma enze
isiqiniseko sokwethembeka kuRiphabhuliki nokuthobela
uMthethosisekelo, ngokuhambisana noSheduli yesi-2.</li>
</ol>

<h3 id="isikhathi-sokusebenza-kwezishayamthetho-zezifundazwe">108. Isikhathi sokusebenza kwezishayamthetho zezifundazwe</h3>

<ol>
  <li>Isishayamthetho sesifundazwe sikhethelwa iminyaka emihlanu.</li>
  <li>
    <p>Uma isishayamthetho sesifundazwe sihlakazwa ngokwesigaba se 109,
noma lapho isikhathi saso siphela, uNdunankulu wesifundazwe ngesimemezelo esishicilelwe, kufanele ahlele futhi abeke izinsuku zokhetho okufanele lubanjwe zingakapheli izinsuku ezingama 90 isishayamthetho sahlakazwa, noma kwaphela isikhathi sokusebenza kwaso. Isimemezelo esibiza nesibeka izinsuku zokhetho singakhishwa ngaphambi noma ngemuva kokuphela kwesikhathi sesishayamthetho sesifundazwe.</p>

    <blockquote class="note">
      <p>[Isigatshana sesi (2) indawo yaso ithathwe yisigaba soku 1 soMthetho wesiNe oChibiyela uMthetho- sisekelo we 1999.]</p>
    </blockquote>
  </li>
  <li>Uma umphumela wokhetho lwesishayamthetho sesifundazwe,
ungamenyezelwanga kungakapheli isikhathi esishiwo esigabeni se 190,
noma uma ukhetho luchithwa yinkantolo, uMongameli, ngesaziso,
kufanele abize futhi abeke usuku lokhetho okufanele lubanjwe
zingakapheli izinsuku ezingama 90 ngemuva kokwedlula kwaleso
sikhathi noma kosuku ukhetho olwamiswa ngalo.</li>
  <li>Isishayamthetho sesifundazwe siqhubeka sibe namandla okusebenza
kusukela ngesikhathi sihlakazwa noma siphelelwa yisikhathi, kuze
kube wusuku olungaphambi kosuku lokuqala lokuvotelwa
kwesishayamthetho esilandelayo.</li>
</ol>

<h3 id="ukuhlakazwa-kwezishayamthetho-zezifundazwe-ngaphambi-kokuphela-kwesikhathi">109. Ukuhlakazwa kwezishayamthetho zezifundazwe ngaphambi kokuphela kwesikhathi</h3>

<ol>
  <li>UNdunankulu kufanele ahlakaze isishayamthetho sesifundazwe uma –
    <ol>
      <li>isishayamthetho sithathe isinqumo sokuhlakazeka esisekelwe
yiningi lamalungu aso; futhi</li>
      <li>iminyaka emithathu isidlulile ngemuva
kokukhethwa kwesishayamthetho.</li>
    </ol>
  </li>
  <li>Ibamba likaNdunankulu kufanele lihlakaze isishayamthetho
sesifundazwe uma –
    <ol>
      <li>kukhona isikhala esikhundleni sikaNdunankulu; futhi</li>
      <li>isishayamthetho sehluleka ukukhetha uNdunankulu omusha
zingakapheli izinsuku ezingama 30 ngemuva kokuvela kwesikhala.</li>
    </ol>
  </li>
</ol>

<h3 id="izikhathi-zokuhlangana-nezamakhefu">110. Izikhathi zokuhlangana nezamakhefu</h3>

<ol>
  <li>
    <p>Ngemuva kokhetho, umhlangano wokuqala kufanele ubanjwe ngesikhathi
nangosuku olunqunywe yijaji eliqokwe nguMongameli weNkantolo
yoMthethosisekelo, kodwa zingakapheli izinsuku eziyi 14 ngemuva
kokumenyezelwa komphumela wokhetho. Isishayamthetho sesifundazwe singanquma isikhathi nobude bemihlangano eminye yaso kanye nezikhathi zaso zekhefu.</p>

    <blockquote class="note">
      <p>[Isigatshana soku (1) indawo yaso ithathwe yisigaba sesi 8 soMthetho wesiThupha oChibiyela uMthethosisekelo wezi 2001.]</p>
    </blockquote>
  </li>
  <li>UNdunankulu wesifundazwe angabiza isishayamthetho sesifundazwe ukuba
size emhlanganweni ongejwayelekile ukuze kwenziwae umsebenzi okhethekile.</li>
  <li>Isishayamthetho sesifundazwe singanquma ukuthi sizohlangana
ndawanaphi ngokwejwayelekile.</li>
</ol>

<h3 id="osomlomo-kanye-namaphini-osomlomo">111. OSomlomo kanye namaPhini oSomlomo</h3>

<ol>
  <li>Ekuhlaleni kwaso kokuqala ngemuva kokhetho, noma uma kudingekile
ukuba kugcwaliswe isikhala, isishayamthetho sesifundazwe kufanele
sikhethe uSomlomo nePhini likaSomlomo kumalungu aso.</li>
  <li>
    <p>IJaji elijutshwe nguMongameli weNkantolo yoMthethosisekelo kufanele
lengamele ukukhethwa kukaSomlomo. USomlomo wengamela ukukhethwa
kwePhini likaSomlomo.</p>

    <blockquote class="note">
      <p>[Isigatshana sesi (2) indawo yaso ithathwe yisigaba sesi 9 soMthetho wesiThupha oChibiyela uMthethosisekelo wezi 2001.]</p>
    </blockquote>
  </li>
  <li>Inqubo elandelwayo kuNgxenye A yeSheduli yesi 3 iyasebenza
ekukhethweni koSomlomo namaPhini oSomlomo.</li>
  <li>Isishayamthetho sesifundazwe singamsusa esikhundleni uSomlomo noma
iPhini likaSomlomo ngokuthatha isinqumo. Iningi lamalungu
esishayamthetho kufanele libekhona uma kwemukelwa leso sinqumo.</li>
  <li>Njengokusho kwemitheshwana nemiyalo yaso, isishayamthetho
sesifundazwe singakhetha phakathi kwamalungu aso ezinye
iziphathimandla ukuze zisize uSomlomo noPhini likaSomlomo.</li>
</ol>

<h3 id="izinqumo">112. Izinqumo</h3>

<ol>
  <li>Ngaphandle kwalapho uMthethosisekelo uhlinzekela ngokunye –
    <ol>
      <li>iningi lamalungu esishayamthetho sesifundazwe kufanele libekhona
ngaphambi kokuba kuvotelwe uMthethosivivinywa noma
ukuchitshiyelwa koMthethosivivinywa;</li>
      <li>okungenani oyedwa kwabathathu bamalungu esishayamthetho kufanele abekhona ngaphambi kokuba kuvotelwe noma yiluphi udaba okufanele kunqunywe ngalo phambi kwesishayamthetho; futhi</li>
      <li>zonke izindaba ezingaphambi kwesishayamthetho sesifundazwe kufanele
zinqunywe ngokwesekwa yiningi lamavoti afakiwe.</li>
    </ol>
  </li>
  <li>Ilungu elengamele umhlangano wesishayamthetho sesifundazwe alinavoti
kobekuxoxwa, kodwa –
    <ol>
      <li>kufanele lifake ivoti elizoveza isinqumo lapho kunamanani
amavoti alinganayo ezinhlangothini zombili zodaba; futhi</li>
      <li>lingavota ngokucatshangiwe uma udaba lufanele lunqunywe ngokwesekwa
yivoti okungenani lababili kumalungu amathathu esishayamthetho.</li>
    </ol>
  </li>
</ol>

<h3 id="amalungelo-ezithunywa-ezigcwele-kwizishayamthetho-zezifundazwe">113. Amalungelo ezithunywa ezigcwele kwizishayamthetho zezifundazwe</h3>

<ol>
  <li>Izithunywa zesifundazwe ezisebenza ngokugcwele eMkhwandlwini
kaZwelonke weziFundazwe zingahambela isishayamthetho futhi zikhulume
kwizishayamthetho zezifundazwe zazo kanye nasemakomitini azo, kodwa
azivunyelwe ukuvota. Isishayamthetho singadinga ukuba isithunywa
esisebenza ngokugcwele ukuba siye kusishayamthetho noma
emakomidini aso.</li>
</ol>

<h3 id="amandla-ezishayamthetho-zezifundazwe">114. Amandla ezishayamthetho zezifundazwe</h3>

<ol>
  <li>Ekusebenziseni amandla okushaya imithetho, isishayamthetho
sesifundazwe –
    <ol>
      <li>singacwaninga, semukele, siguqule noma sichithe noma yimuphi
umthetho obekwe phambi kwesishayamthetho; futhi</li>
      <li>singasungula noma silungise imithetho, ngaphandle
kweMithethosivivinywa yemali.</li>
    </ol>
  </li>
  <li>Isishayamthetho sesifundazwe kufanele sihlinzekele izindlela –
    <ol>
      <li>zokuqinisekisa ukuthi zonke izingxenye zombuso emkhakheni
kahulumeni wesifundazwe ziphendula kusona; futhi</li>
      <li>zokugcina iso –
        <ol>
          <li>ekusetshenzisweni kwegunya lesifundazwe lokuphatha,
kumbandakanya nokusetshenziswa kwemithetho; kanye</li>
          <li>nakunoma iyiphi ingxenye yombuso.</li>
        </ol>
      </li>
    </ol>
  </li>
</ol>

<h3 id="ubufakazi-noma-ulwazi-phambi-kwesishayamthetho-sesifundazwe">115. Ubufakazi noma ulwazi phambi kwesishayamthetho sesifundazwe</h3>

<ol>
  <li>Isishayamthetho sesifundazwe nanoma yiliphi ikomiti laso –
    <ol>
      <li>singabiza noma yimuphi umuntu ukuthi avele phambi kwaso ukuze
anike ubufakazi obufungelwe noma obuqinisekisiwe noma ukuze
aveze imibhalo ethile;</li>
      <li>singafuna ukuthi noma yimuphi umuntu noma inhlangano inikeze
umbiko kusona;</li>
      <li>singaphoqa, ngokomthetho wesifundazwe noma imitheshwana nemiyalo
yaso, ukuthi noma yimuphi umuntu noma inhlangano ilandele
okushiwo yisamanisi noma okushiwo yisidingo sesigaba (a) noma u
(b); futhi</li>
      <li>singemukela izicelo ezisayiniwe, imibono noma iziphakamiso
ezivela kunoma yibaphi abantu abanetshisekelo noma kunoma
yiziphi izinhlangano.</li>
    </ol>
  </li>
</ol>

<h3 id="amalungiselelo-angaphakathi-okwenziwayo-nenqubo-elandelwayo-yezishayamthetho-zezifundazwe">116. Amalungiselelo angaphakathi, okwenziwayo nenqubo elandelwayo yezishayamthetho zezifundazwe</h3>

<ol>
  <li>Isishayamthetho sesifundazwe –
    <ol>
      <li>singazithathela izinqumo futhi silawule amalungiselelo aso
angaphakathi, esikwenzayo kanye nezinqubo; futhi</li>
      <li>senze imitheshwana nemiyalo mayelana nomsebenzi waso, sibe
sibhekele ukuqhuba ngenqubo yentando yeningi eyazisa ukumelwa
nokubanjwa kweqhaza, ukuba nesibopho, ukusebenzela obala
nokumbandakanywa komphakathi.</li>
    </ol>
  </li>
  <li>Imitheshwana nemiyalo yesishayamthetho sesifundazwe kufanele
ihlinzekele –
    <ol>
      <li>ukumiswa, ukwakheka, amandla, imisebenzi, inqubo elandelwayo
kanye nesikhathi sokuba khona kwamakomiti aso;</li>
      <li>ukubanjwa kweqhaza emisebenzini yesishayamthetho sesifundazwe,
kanye namakomiti aso amaqembu amancane ezombusazwe amelwe
eMkhandlwini, ngendlela ehambisana nenqubo yentando yeningi;</li>
      <li>usizo lwezemali nokuphathwa eqenjini ngalinye elimelwe
kusishayamthetho sesifundazwe, olulingana nokumelwa kwalo, ukuze
iqembu ngalinye nomholi walo likwazi ukwenza imisebenzi yalo
kusishayamthetho; kanye</li>
      <li>nokwemukelwa komholi weqembu elikhulu eliphikisayo
kusishayamthetho, njengoMholi wabaPhikisayo.</li>
    </ol>
  </li>
</ol>

<h3 id="ilungelomvume">117. Ilungelomvume</h3>

<ol>
  <li>Amalungu esishayamthetho sesifundazwe kanye nezithunywa ezisebenza
ngokugcwele eMkhandlwini kaZwelonke weziFundazwe –
    <ol>
      <li>anelungelo lokukhuluma ngokukhululeka kusishayamthetho
nasemakomitini aso, ngendlela evumelana nemitheshwana nemiyalo; futhi</li>
      <li>angeke athweswe amacala ombango noma obulelesi, aboshwe, avalelwe
noma akhokhiswe inhlawulo ngenxa –
        <ol>
          <li>yanoma yini ayishilo, ayivezile noma ayinikeze isishayamthetho
nanoma yiliphi ikomiti laso;</li>
          <li>yanoma yini evelile ngenxa yalokho akushilo, akuvezile akunikeze
isishayamthetho nanoma yiliphi ikomiti laso.</li>
        </ol>
      </li>
    </ol>
  </li>
  <li>Ezinye izibonelelo nokuvikeleka kwesishayamthetho sesifundazwe
namalungu aso zingabekwa ngumthetho kazwelonke.</li>
  <li>Amaholo, nezinye izimali ezikhokhelwa okuthile kanye nokusizakala
okukhokhelwa amalungu esishayamthetho kuvela ngqo esiKhwameni
seMali yesiFundazwe.</li>
</ol>

<h3 id="ukuvumeleka-nokumbandakanyeka-komphakathi-kusishayamthetho">118. Ukuvumeleka nokumbandakanyeka komphakathi kusishayamthetho</h3>

<ol>
  <li>Isishayamthetho sesifundazwe kufanele –
    <ol>
      <li>senze kube lula ukuthi umphakathi umbandakanywe emsebenzini
wokushaya imithetho neminye imisebenzi yesishayamthetho
nasemakomiti aso; futhi</li>
      <li>senze umsebenzi waso ngendlela esobala, sivumele umphakathi
emihlanganweni yaso naleyo yamakomiti aso; kodwa, izinyathelo
ezifanele zingathathwa ukuze –
        <ol>
          <li>kulawulwe ukufinyelela komphakathi, kumbandakanya
ukufinyelela kwabezindaba, kusishayamthetho nasemakomitini
aso; kanye</li>
          <li>nokuhlinzekela ukusesha noma yimuphi umuntu, futhi uma
kunesidingo ukwenqatshelwa ukuba angene noma ukukhishwa
kwanoma yimuphi umuntu.</li>
        </ol>
      </li>
    </ol>
  </li>
  <li>Isishayamthetho sesifundazwe asinakukhiphela ngaphandle umphakathi, kubalwa nabezindaba, ukuba babe ingxenye yezithangamu zekomidi ngaphandle uma kunezizathu futhi kufanele ukwenza njalo emphakathini ovulelekile wentando yeningi.</li>
</ol>

<h3 id="ukwethulwa-kwemithethosivivinywa">119. Ukwethulwa kwemithethosivivinywa</h3>

<ol>
  <li>Ngamalungu esiGungu esiPhethe sesifundazwe kuphela noma ekomiti noma
ilungu lesishayamthetho sesifundazwe angethula uMthethosivivinywa
kusishayamthetho; kodwa yilungu lesiGungu esiPhethe kuphela
elibhekene nezindaba zezimali zesifundazwe, elingethula
uMthethosivivinywa wemali kusishayamthetho.</li>
</ol>

<h3 id="imithethosivivinywa-yemali">120. IMithethosivivinywa yemali</h3>

<ol>
  <li>UMthethosivivinywa unguMthethosivivinywa wemali uma –
    <ol>
      <li>waba imali;</li>
      <li>wethwesa izintela zesifundazwe, izimali ezikhokhelwa okuthile,
izimali ezikhokhelwa izimpahla ezithile kanye nezimali ezihlawuliswa
ngaphezulu zesifundazwe;</li>
      <li>uqeda noma wehlisa, noma unikeza ukukhululwa ezinteleni, izimali
ezikhokhelwa okuthile, izimali ezikhokhelwa izimpahla ezithile kanye
nezimali ezihlawuliswa ngaphezulu zesifundazwe; noma</li>
      <li>ugunyaza ukukhokhiswa ngqo kwesiKhwama seMali yesiFundazwe.</li>
    </ol>
  </li>
  <li>UMthethosivivinywa wemali wesifundazwe awunakubhekana nanoma yiluphi
udaba ngaphandle –
    <ol>
      <li>kodaba oluncane oluhambisana nokwabiwa kwemali;</li>
      <li>kokubekwa kwezintela, izimali ezikhokhelwa okuthile, izimali
ezikhokhelwa izimpahla ezithile kanye nezimali ezihlawuliswa
ngaphezulu zesifundazwe;</li>
      <li>kokunikeza ukukhululwa ezinteleni, izimali ezikhokhelwa
okuthile, izimali ezikhokhelwa izimpahla ezithile kanye nezimali
ezihlawuliswa ngaphezulu zesifundazwe;</li>
      <li>kokugunyaza ukukhokhiswa ngqo kwesiKhwama seMali yesiFundazwe.</li>
    </ol>
  </li>
  <li>
    <p>UMthetho wesifundazwe kufanele uhlinzekele inqubo engalandelwa
isishayamthetho sesifundazwe esingachibiyela ngayo
uMthethosivivinywa wemali.</p>

    <blockquote class="note">
      <p>[Isigaba se 120 indawo yaso ithathwe yisigaba sesi 3 soMthetho wesiKhombisa oChibiyela uMthetho- sisekelo wezi-2001.]</p>
    </blockquote>
  </li>
</ol>

<h3 id="ukuvuma-imithethozivivinywa">121. Ukuvuma iMithethozivivinywa</h3>

<ol>
  <li>UNdunankulu kufanele avume futhi asayine uMthethosivivinywa
owemukelwe yisishayamthetho sesifundazwe ngokwalesi Sahluko noma, uma
uNdunankulu engagculisekile ngokuthi uMthethosivivinywa uyahambisana
noMthethosisekelo, kufanele awuphindisele kusishayamthetho ukuze
siwucwaninge kabusha.</li>
  <li>Uma ngemuva kokucwaningwa kabusha, uMthethosivivinywa ugculisa
ngokwanele uNdunankulu, uNdunankulu kufanele awuvume futhi awusayine
uMthethosivivinywa; uma kungenzeki lokho, uNdunankulu kufanele enze
okunye kwalokhu -
    <ol>
      <li>avume futhi asayine uMthethosivivinywa; noma</li>
      <li>awudlulisele eNkantolo Yomthethosisekelo ezonquma ngokuhambisana
kwawo noMthethosisekelo.</li>
    </ol>
  </li>
  <li>Uma iNkantolo yoMthethosisekelo inquma ukuthi uMthethosivivinywa
uyahambisana noMthethosisekelo, uNdunankulu kufanele awuvume
futhi awusayine.</li>
</ol>

<h3 id="izicelo-ezifakwa-ngamalungu-enkantolo-yomthethosisekelo">122. Izicelo ezifakwa ngamalungu eNkantolo yoMthethosisekelo</h3>

<ol>
  <li>Amalungu esishayamthetho angafaka isicelo eNkantolo
yoMthethosisekelo sokuthi inkantolo ikhiphe umyalo wokuthi wonke noma
ingxenye yoMthethosivivinywa awuhambisani nomthethosisekelo.</li>
  <li>Isicelo –
    <ol>
      <li>kufanele sesekwe amavoti okungenani angamaphesenti angama 20
amalungu esishayamthetho; futhi</li>
      <li>kufanele senziwe kungakapheli izinsuku ezingama 30 kusukela
osukwini uNdunankulu awuvume futhi awusayine ngalo uMthetho.</li>
    </ol>
  </li>
  <li>INkantolo yoMthethosisekelo inganquma ukuthi wonke uMthetho noma
ingxenye yawo okufakwe isicelo ngayo ngokwesigatshana soku-(1),
angeke usebenze ngaphambi kokuthi iNkantolo ibe ikhiphe isinqumo
ngesicelo uma –
    <ol>
      <li>izidingo zobulungiswa ziphoqelela lesi sinqumo; futhi</li>
      <li>isicelo sinamathuba anele okuphemelela.</li>
    </ol>
  </li>
  <li>Uma isicelo singaphumeleli, futhi besingenathuba elanele lokuthi
singaphumelela, iNkantolo yoMthethosisekelo inganquma ukuthi abafake
isicelo bakhokhe izindleko.</li>
</ol>

<h3 id="ukushicilelwa-kwemithetho">123. Ukushicilelwa kweMithetho</h3>

<ol>
  <li>UMthethosivivinywa ovunyiwe futhi wasayinwa nguNdunankulu uba
nguMthetho wesifundazwe, kufanele ushicilelwe ngokushesha, futhi
uqala ukusebenza lapho usushicilelwe noma ngosuku
olunqunywe ngokoMthetho.</li>
</ol>

<h3 id="ukugcinwa-ngokuphepha-kwemithetho-yesifundazwe">124. Ukugcinwa ngokuphepha kwemithetho yesifundazwe</h3>

<ol>
  <li>Ikhophi esayiniwe yoMthetho wesifundazwe ingubufakazi obugcwele
balokho okuqukethwe yilowo Mthetho, futhi ngemuva kokushicilelwa,
kufanele unikezwe iNkantolo Yomthethosisekelo ukuze
iwugcine ngokuphepha.</li>
</ol>

<h2 id="iziphathimandla-zezifundazwe">IziPhathimandla zeziFundazwe</h2>

<h3 id="igunya-lokuphatha-lesifundazwe">125. Igunya lokuphatha lesifundazwe</h3>

<ol>
  <li>Amandla okuphatha isifundazwe abekwe kuNdunankulu waleso sifundazwe.</li>
  <li>UNdunankulu usebenzisa amandla okuphatha ebambisene namanye amalungu
oMkhandlu weziPhathimandla ngoku –
    <ol>
      <li>sebenzisa umthetho wesifundazwe esifundazweni;</li>
      <li>sebenzisa yonke imithetho kazwelonke esemisebenzini esohlwini
olukuSheduli yesi 4 noma eyesi 5 ngaphandle kwalapho
uMthethosisekelo noma uMthetho wePhalamende uhlinzeka
okwahlukile;</li>
      <li>phathi esifundazweni, imithetho kazwelonke engaphandle
kwemisebenzi esohlwini olukuSheduli yesi 4 kanye neyesi 5,
ukuphatha kwayo osekwabelwe iziphathimandla zesifundazwe
ngokoMthetho wePhalamende;</li>
      <li>thuthukisa nokuphoqelela inqubomgomo yesifundazwe;</li>
      <li>qondanisa imisebenzi yeziphathimandla zesifundazwe neminyango
yaso;</li>
      <li>lungiselela nokusungula imthetho yesifundazwe; kanye</li>
      <li>nokwenza noma yimiphi eminye imisebenzi eyabelwe iziphathimandla zesifundazwe ngokoMthethosisekelo noma ngokoMthetho wePhalamende.</li>
    </ol>
  </li>
  <li>Isifundazwe sinamandla okuphatha ngokwesigatshana sesi-(2)(d)
ngendlela esinamandla ngayo isifundazwe kunqike ekutheni isifundazwe
sinekhono yini lokuphatha ngempumelelo. Uhulumeni kazwelonke,
ngezinyathelo zomthetho noma ezinye, kufanele asize izifundazwe
ukuthi zakhe ikhono elidingekayo lokuphatha ukuze zisebenzise ngempumelelo amandla futhi zenze nemisebenzi yazo ekubhekiswe kuyo esigatshaneni sesi (2).</li>
  <li>Noma iyiphi inqxabano evelayo maqondana nekhono lokuphatha
lesifundazwe mayelana nanoma yimuphi umsebenzi, kufanele idluliselwe
kuMkhandlu kaZwelonke weziFundazwe ukuze ixazululwe kungakapheli
izinsuku ezingama 30 ngemuva kokudluliselwa kuMkhandlu.</li>
  <li>Ngokwesigaba se 100, ukusetshenziswa kwemithetho yesifundazwe
esifundazweni kungamandla akhethekile eziphathimandla
zesifundzwe kuphela.</li>
  <li>Iziphathimandla zesifundazwe kufanele zisebenze ngokulandela –
    <ol>
      <li>uMthethosisekelo; kanye</li>
      <li>nomthethosisekelo wesifundazwe, uma umthethosisekelo
sewamukelwe yisifundazwe.</li>
    </ol>
  </li>
</ol>

<h3 id="ukwabiwa-kwemisebenzi">126. Ukwabiwa kwemisebenzi</h3>

<ol>
  <li>Ilungu loMkhandlu weziPhathimandla zesifundazwe lingabela uMkhandlu
kaMasipala, noma yimaphi amandla okufanele asetshenziswe noma
umsebenzi okufanele wenziwe, ngokoMthetho wePhalamende, noma
ngokoMthetho wesifundazwe. Ukwabiwa –
    <ol>
      <li>kufanele kuhambisane nesivumelwano phakathi kwelungu loMkhandlu weziPhathimandla noMkhandlu kaMasipala;</li>
      <li>kufanele kuhambisane noMthetho ofanele amandla noma ukwenziwa
komsebenzi; futhi</li>
      <li>kuqala ukusebenza ngemuva kokumenyezelwa nguNdunankulu.</li>
    </ol>
  </li>
</ol>

<h3 id="amandla-nemisebenzi-yondunankulu">127. Amandla nemisebenzi yoNdunankulu</h3>

<ol>
  <li>UNdunankulu wesifundazwe unamandla nemisebenzi futhi unikwe
umsebenzi ngokwethenjwa kuleso sikhundla nguMthethosisekelo nanoma
yimuphi omunye umthetho.</li>
  <li>UNdunankulu wesifundazwe ubhekele okulandelayo -
    <ol>
      <li>ukwamukela nokusayina iMithethozivivinywa;</li>
      <li>ukubuyisela uMthethosivivinywa emuva kwisishayamthetho
sesifundazwe ukuze kubuyekezwe ukuhambisana kwawo
noMthethosisekelo;</li>
      <li>ukudlulisela uMthethosivivinywa eNkantolo yoMthethosisekelo
ukuze ikhiphe isinqumo ngokuhambisana kwawo noMthethosisekelo;</li>
      <li>ukubizela isishayamthetho emhlanganweni ongejwayelekile ukuze
senze umsebenzi okhethekile;</li>
      <li>ukumisa amakhomishana ophenyo; kanye</li>
      <li>nokumemezela uhlololuvo esifundazweni ngokulandela
umthetho kazwelonke.</li>
    </ol>
  </li>
</ol>

<h3 id="ukukhethwa-kondunankulu">128. Ukukhethwa koNdunankulu</h3>

<ol>
  <li>Emhlanganweni wawo wokuqala ngemuva kokhetho, nalapho kunesidingo
sokuvala isikhala, isishayamthetho sesifundazwe kufanele sikhethe umuntu
wesifazane noma wesilisa phakathi kwamalungu aso ukuthi abe
nguNdunankulu wesifundazwe.</li>
  <li>
    <p>UMongameli weNkantolo yoMthethosisekelo kufanele angamele
ukhetho lukaNdunankulu. Inqubo elandelwayo ebekwe eNgxenyeni A
kuSheduli yesi-3 iyasebenza ekukhethweni kukaNdunankulu.</p>

    <blockquote class="note">
      <p>[Isigatshana sesi (2) indawo yaso ithathwe yisigaba se 10 soMthetho wesiThupha oChibiyela uMthethosisekelo wezi 2001.]</p>
    </blockquote>
  </li>
  <li>
    <p>Ukhetho lokugcwalisa isikhala esikhundleni sikaNdunankulu kufanele
lubekelwe isikhathi nosuku nguMongameli weNkantolo yoMthethosisekelo
kodwa zingakedluli izinsuku ezingama 30 ngemuva kokuvela kwesikhala.</p>

    <blockquote class="note">
      <p>[Isigatshana sesi (3) indawo yaso ithathwe yisigaba se 10 soMthetho wesiThupha oChibiyela uMthethosisekelo wezi 2001.]</p>
    </blockquote>
  </li>
</ol>

<h3 id="ukuqala-ukusebenza-kondunankulu">129. Ukuqala ukusebenza koNdunankulu</h3>

<ol>
  <li>Umuntu okhethelwe isikhundla sikaNdunankulu kufanele aqale umsebenzi
esikhundleni sikaNdunankulu zingakapheli izinsuku ezinhlanu
ekhethiwe, ngokufunga noma ngokuqinisekisa ukwethembeka
eRiphabhuliki nokuthobela uMthethosisekelo ngokweSheduli sesi 2.</li>
</ol>

<h3 id="isikhathi-esihlalwa-esikhundleni-nokususwa-kondunankulu">130. Isikhathi esihlalwa esikhundleni nokususwa koNdunankulu</h3>

<ol>
  <li>Isikhathi sikaNdunankulu sokuba sesikhundleni siqala lapho
uNdunankulu engena esikhundleni futhi siphele uma kuvela isikhala noma
uma umuntu olandelayo okhethelwe esikhundleni sokuba nguNdunankulu eqala
umsebenzi wobuNdunankulu.</li>
  <li>Akekho umuntu ovunyelwe ukuba sesikhundleni njengoNdunankulu
isikhathi esingaphezulu kwamahlandla amabili, kodwa uma umuntu
ekhethelwe ukuthi agcwalise isikhala esikhundleni sobuNdunankulu,
isikhathi esiphakathi kokugcwalisa isikhala nokhetho olulandelayo,
asithathwa njengesikhathi sobuNdunankulu kulowo muntu.</li>
  <li>Isishayamethetho sesifundazwe, ngesivumelwano esithathwe ngokusekwa
yivoti okungenani lamalungu aso amabili kwamathathu, singasusa
esikhundleni uNdunankulu kuphela ngalezi zizathu –
    <ol>
      <li>zokwephulwa okubucayi koMthethosisekelo noma uMthetho;</li>
      <li>zokuziphatha kabi; noma</li>
      <li>zokwehluleka ukwenza imisebenzi yesikhundla leso.</li>
    </ol>
  </li>
  <li>Noma yimuphi umuntu osuswe esikhundleni sokuba nguNdlunankulu
ngokwesigatshana sesi (3)(a) noma u (b) akanukuthol zinzuzo zaleso
sikhundla, futhi akavunyelwe ukusebenza kunoma yiliphi
ihhovisi likahulumeni.</li>
</ol>

<h3 id="amabamba-ondunankulu">131. AmaBamba oNdunankulu</h3>

<ol>
  <li>Uma UNdunankulu engekho noma engakwazi ukufeza izidingo zomsebenzi
kaNdunankulu, noma kunesikhala esikhundleni sikaNdunankulu,
isiphathimandla singabamba njengoNdunankulu ngokulandelana ngale ndlela
elandelayo -
    <ol>
      <li>Ilungu loMkhandlu weziPhathimandla eliqokwe nguNdunankulu.</li>
      <li>Ilungu loMkhandlu weziPhathimandla eliqokwe ngamanye
amalungu oMkhandlu.</li>
      <li>USomlomo, isishayamthetho size siqoke omunye wamalungu aso.</li>
    </ol>
  </li>
  <li>IBamba likaNdunankulu linezibopho, amandla nemisebenzi kaNdunankulu.</li>
  <li>Ngaphambi kokuthatha izibopho, amandla nemisebenzi kaNdunankulu
iBamba likaNdunankulu kufanele lifunge noma liqinisekise
ukwethembeka eRiphabhuliki nokuthobela uMthethosisekelo,
ngokweSheduli yesi 2.</li>
</ol>

<h3 id="imikhandlu-ephethe">132. Imikhandlu ePhethe</h3>

<ol>
  <li>UMkhandlu weziPhathimandla wakhiwe nguNdunankulu, njengenhloko
yoMkhandlu, kanye namalungu angekho ngaphansi kwamahlanu nangekho ngaphezulu kwayishumi aqokwe nguNdunankulu phakathi kwamalungu esishayamthetho sesifundazwe.</li>
  <li>UNdunankulu wesifundazwe uqoka amalungu oMkhandlu weziPhathimandla,awanikeze amandla kanye nemisebenzi yawo, futhi angawasusa.</li>
</ol>

<h3 id="ukuphendula-nokuba-nezibopho">133. Ukuphendula nokuba nezibopho</h3>

<ol>
  <li>Amalungu oMkhandlu weziPhathimandla zesifundazwe anesibopho
ngemisebenzi yomkhandlu athweswe yona nguNdunankulu.</li>
  <li>Amalungu oMkhandlu Ophethe esifundazwe aphendula ehlangene
kanyekanye nanjengelungu ngalinye kusishayamthetho mayelana
nokusetshenziswa kwamandla nokwenziwa kweemisebenzi yawo.</li>
  <li>Amalungu oMkhandlu weziPhathimandla zesifundazwe kufanele –
    <ol>
      <li>asebenze ngokuhambisana noMthethosisekelo; futhi uma
umthethosisekelo wesifundazwe uvunyiwe esifundazweni,
nangokuhambisana nalowo mthethosisekelo; futhi</li>
      <li>anikeze isishayamthetho imibiko ephelele nelethwa njalo
emayelana nezindaba ezilawulwa yiwo.</li>
    </ol>
  </li>
</ol>

<h3 id="ukuqhubeka-komkhandlu-weziphathimandla-ngemuva-kokhetho">134. Ukuqhubeka koMkhandlu weziPhathimandla ngemuva kokhetho</h3>

<ol>
  <li>Uma kwenziwe ukhetho lwesishayamthetho sesifundazwe, uMkhandlu
weziPhathimandla zesifundazwe, namalungu awo ayaqhubeka nokusebenza
kuze kukhethwe umuntu yisishayamthetho esilandelayo ukuba abe
uNdunankulu futhi athathe isikhundla.</li>
</ol>

<h3 id="izifungo-neziqinisekiso">135. Izifungo neziqinisekiso</h3>

<ol>
  <li>Ngaphambi kokuba amalungu oMkhandlu weziPhathimandla zesifundazwe
aqale ukwenza imisebenzi yezikhundla zawo, kufanele afunge noma
aqinisekise ukuthi azokwethembeka eRiphabhuliki futhi athobele
uMthethosisekelo, ngokuhambisana neSheduli yesi 2.</li>
</ol>

<h3 id="ukuziphatha-kwamalungu-omkhandlu-weziphathimandla">136. Ukuziphatha kwamalungu oMkhandlu weziPhathimandla</h3>

<ol>
  <li>Amalungu oMkhandlu weziPhathimandla zesifundazwe kufanele asebenze
ngokulandela uhlelo lokuziphatha olubekwe ngumthetho kazwelonke.</li>
  <li>Amalungu oMkhandlu weziPhathimandla zesifundazwe akufanele –
    <ol>
      <li>enze nanoma imuphi omunye umsebenzi okhokhelwayo;</li>
      <li>aziphathe ngendlela engahambisani nezikhundla zawo, noma azibeke
kunoma yisiphi isimo esingadala ukuthi abonakale enobunzima
bokwehlukanisa phakathi kwezintshisekelo zawo zomsebenzi
nezintshisekelo zawo zangasese;</li>
      <li>asebenzise isikhundla sawo noma yiluphi ulwazi aluphathisiwe,
ukuzinothisa noma ukwenzela omunye umuntu inzuzo
ngendlela engafanele.</li>
    </ol>
  </li>
</ol>

<h3 id="ukudluliswa-kwemisebenzi">137. Ukudluliswa kwemisebenzi</h3>

<ol>
  <li>UNdunankulu angadlulisela elungwini loMkhandlu weziPhathimandla
ngokusebenzisa isimemezelo –
    <ol>
      <li>ukusetshenziswa kwanoma yimuphi umthetho onikezwe elinye ilungu;
noma</li>
      <li>yinoma yimaphi amandla noma umsebenzi onikezwe elinye
ilungu ngokomthetho.</li>
    </ol>
  </li>
</ol>

<h3 id="ukunikezwa-kwemisebenzi-okwesikhashana">138. Ukunikezwa kwemisebenzi okwesikhashana</h3>

<ol>
  <li>UNdunankulu wesifundazwe anganikeza ilungu loMkhandlu
weziPhathimandla noma yimaphi amandla noma umsebenzi welinye ilungu
elingekho noma elingakwazi ukusebenzisa lawo mandla noma ukwenza
lowo msebenzi.</li>
</ol>

<h3 id="ukungenelela-kwesifundazwe-kuhulumeni-wendawo">139. Ukungenelela kwesifundazwe kuhulumeni wendawo</h3>

<ol>
  <li>Uma umasipala ungakwazi noma ungafezi izibopho zawo zokuphatha
ngokoMthethosisekelo noma ngokoMthetho, uMkhandlu weziPhathimandla
othintekayo ungalungena udaba ngokuthatha izinyathelo ezifanele
ukuqinisekisa ukufezwa kwezibophezelo, kumbandakanya –
    <ol>
      <li>ukukhipha umyalelo oya kuMkhandlu kaMasipala esichaza ibanga lokwehluleka ukufeza izibopho zawo futhi sisho izinyathelo okufanele zithathwe ukuze kuhlangatshezwe izibopho zawo.</li>
      <li>ukuqhuba umsebenzi wezibopho ezithile kulowo masipala ngendlela
efanele ukuze –
        <ol>
          <li>kugcinwe amazinga abalulekile kazwelonke noma kuhlangatshezwane
namazinga amisiwe okungafanele ehliswe okwethulwa kwezidingo;</li>
          <li>kunqandwe lowo Mkhandlu kaMasipala ukuze ungathathi izinyathelo ezingafanele ezikhinyabeza izintshisekelo zomunye umasipala noma zesifundazwe sonke; noma</li>
          <li>kugcinwe ubumbano lomnotho; noma</li>
        </ol>
      </li>
      <li>kuhlakazwe uMkhandlu kaMasipala bese kubekwa umlawuli kuze kube
sekumenyezelwe ukuthi sekukhethwe uMkhandlu kaMasipala okhethwe
kabusha, uma izimo ezithile zihambisana nalesi sinyathelo.</li>
    </ol>
  </li>
  <li>Uma umkhandlu weziphathimandla ungenelela odabeni lukamasipala
ngokwesigatshana soku (1)(b) –
    <ol>
      <li>kufanele ufake isaziso esibhaliwe sokungenelela udaba -
        <ol>
          <li>elungwini leKhabhinethi elibhekene nezindaba zohulumeni
basekhaya; kanye</li>
          <li>nakusishayamthetho esifanele kanye nakuMkhandlu kaZwelonke
weziFundazwe, kungakapheli izinsuku ezi 14 ngemuva kokuqala
ukungenelelwa kodaba;</li>
        </ol>
      </li>
      <li>ukungenelelwa kodaba kufanele kuphele uma –
        <ol>
          <li>ilungu leKhabhinethi elibhekene nezindaba zohulumeni
basekhaya likugxeka ukungenelela udaba kungakapheli izinsuku
ezingama 28 ngemuva kokuqala kokungenelelwa kodaba noma uma
ekupheleni kwaleso sikhathi lingakakuvumeli ukungenelelwa
kodaba; noma</li>
          <li>uMkhandlu ukugxeka ukungenelela udaba kungakapheli izinsuku
eziyi 180 ngemuva kokuqala kokungenelelwa kodaba noma uma
ekupheleni kwaleso sikhathi ungakakuvumeli ukungenelelwa
kodaba; futhi</li>
        </ol>
      </li>
      <li>uMkhandlu kufanele, ngenkathi ukungenelelwa kodaba kusaqhubeka,
ubukeze ukungenelela lokho njalo futhi ungenza noma yiziphi
iziphakamiso ezifanele kusishayamthetho sesifundazwe.</li>
    </ol>
  </li>
  <li>Uma uMkhandlu kaMasipala uhlakazwa ngokwesigatshana sesi (1)(c)-
    <ol>
      <li>iziphathimandla zesifundazwe kufanele masishane zilethe isaziso
esibhaliwe sokuwuchitha –
        <ol>
          <li>elungwini leKhabhinethi elibhekene nezindaba zohulumeni
besakhaya; kanye</li>
          <li>nakusishayamthetho sesifundazwe esifanele kanye nakuMkhandlu
kaZwelonke weziFundazwe; futhi</li>
        </ol>
      </li>
      <li>ukuhlakazwa kuqala ukusebenza ezinsukwini eziyi 14 ukusuka
osukwini lokuthola isaziso nguMkhandlu ngaphandle kwalapho
sibekelwe eceleni yilelo lungu leKhabhinethi noma nguMkhandlu ngaphambi kokuphela kwalezo zinsuku eziyi 14.</li>
    </ol>
  </li>
  <li>Uma umasipala ungakwazi noma ungazifezi izibopho
ngokoMthethosisekelo noma ngokomthetho zokugunyaza isabelozimali
noma ezinye ezinye izinyathelo zokungenisa imali ezidingekayo ukuze
kuphunyeleliswe ukusetshenziswa kwesabelozimali, iziphathimandla
zesifundazwe eziqondene kufanele zingenelele odabeni ngokuthatha
noma yiziphi izinyathelo ezifanele ukuqinisekisa ukuthi isabelozimali noma lezo zinyathelo zokungenisa imali ziyavunywa, kumbandakanya nokuchithwa koMkhandlu kaMasipala futhi –
    <ol>
      <li>baqoke umlawuli kuze kube sekumenyezelwe ukuthi sekukhethwe
uMkhandlu kaMasipala okhethwe kabusha; futhi</li>
      <li>bavume isabelozimali sesikhashana noma izinyathelo zokungenisa imali
ukubonelela ukusebenza okuqhutshekiswayo kukamasipala.</li>
    </ol>
  </li>
  <li>Uma umasipala, ngenxa yenkinga ezindabeni zakhe zezezimali, ephula
noma elokhu eqhubeka nokwephula izibopho zakhe zokuhlinzekela
ngezidingo eziyisisekelo noma ukuhlangabeza izibopho zakhe
zezezimali, noma uvuma ukuthi awukwazi ukuhlangabeza izibopho zawo
noma izibopho zezezimali, iziphathimandla zesifundazwe eziqondene
kufanele –
    <ol>
      <li>zibeke uhlelo lokusindisa oluqondiswe ekuqiniseni ikhono
likamasipala lokuhlangabezana nezibopho zakhe zokuhlinzekela ngezidingo eziyisisekelo noma izibopho zezezimali, okufanele –
        <ol>
          <li>zilungiswe ngokulandela umthetho kazwelonke; futhi</li>
          <li>ezibophezela umasipala ekusebenziseni igunya lawo lomthetho
neleziphathimandla, kodwa ngendlela efanele ukuxazulula inkinga
ezindabeni zawo zezezimali; futhi</li>
        </ol>
      </li>
      <li>zihlakaze uMkhandlu kaMasipala, uma umasipala ungakwazi noma
ungazivumi izinyathelo zomthetho, kumbandakanywa isabelozimali
nanoma yiziphi izinyathelo zokungenisa imali, ezidingekayo ukuze
kuqaliswe uhlelo lokusindisa, futhi –
        <ol>
          <li>uqoke umlawuli kuze kube sekumenyezelwa ukuthi sekukhethwe
uMkhandlu kaMasipala okhethwe kabusha; futhi</li>
          <li>uvumele isabelozimali sesikhashana nanoma yiziphi izinyathelo
zokungenisa imali zesikhashana ukuze kuqaliswe uhlelo
lokusindisa ukuhlinzekelela ukusebenza okuqhubekayo kukamasipala; noma</li>
        </ol>
      </li>
      <li>uma uMkhandlu kaMasipala ungachithwa ngokwendima (b), ziqale
umsebenzi wokusetshenziswa kohlelo lokuwuhlenga ngendlela lapho
umasipala ungeke akwazi noma angeke akwazi ngenye indlela
ukusebenzisa uhlelo lokuwuhlenga.</li>
    </ol>
  </li>
  <li>Uma iziphathimandla zesifundazwe zingenelela kumasipala
ngokwesigatshana sesi (4) noma sesi (5), kufanele zifake isaziso esibhaliwe sokungenelela udaba –
    <ol>
      <li>elungwini leKhabhinethi elibhekene nezindaba zohulumeni basekhaya;
kanye</li>
      <li>nakusishayamthetho sesifundazwe esifanele kanye nakuMkhandlu
kaZwelonke weziFundazwe, kungakapheli izinsuku eziyisikhombisa
ngemuva kokuqala kokungenelela odabeni.</li>
    </ol>
  </li>
  <li>Uma iziphathimandla zesifundazwe zingakwazi noma zingakwenzi noma
zingawasebenzisi ngokwenele amandla noma zenza imisebenzi
okubhekiswe kuyo ezigatshaneni sesi (4) noma sesi (5),
iziphathimandla zikazwelonke kufanele zilungenelele udaba
ngokwesigatshana sesi (4) noma sesi (5) esikhundleni
seziphathimandla zesifundazwe eziqondene.</li>
  <li>
    <p>Umthetho kazwelonke unganquma indlela okuzosetshenziswa ngayo lesi
sigaba, kumbandakanya nezinqubo ezisungulwe yilesi sigaba.</p>

    <blockquote class="note">
      <p>[Isigaba se 139 indawo yaso ithathwe yisigaba sesi 4 soMthetho weShumi naNye oChibiyela uMthethosisekelo wezi 2003.]</p>
    </blockquote>
  </li>
</ol>

<h3 id="izinqumo-zeziphathimandla">140. Izinqumo zeziPhathimandla</h3>

<ol>
  <li>Isinqumo sikaNdunankulu kufanele sibhalwe phansi uma –
    <ol>
      <li>sithathwe ngokomthetho; noma</li>
      <li>sinemiphumela yasemthethweni.</li>
    </ol>
  </li>
  <li>Isinqumo esibhalwe nguNdunankulu kufanele siphinde sisayinwe
ngelinye ilungu loMkhandlu weziPhathimandla uma ngabe leso sinqumo
sithinta umsebenzi onikezwe lelo lungu.</li>
  <li>Izimemezelo, imithetho kanye namanye amathuluzi emithetho emncane
yesifundazwe kufanele umphakathi ukwazi ukufinyelela kuyona.</li>
  <li>Umthetho wesifundazwe ungacacisa indlela, kanye nebanga amathuluzi
emithetho eshiwo kusigatshana sesi (3) okufanele -
    <ol>
      <li>yethulwe ngayo phambi kwesishayamthetho sesifundazwe; futhi</li>
      <li>yamukelwe yisishayamthetho sesifundazwe.</li>
    </ol>
  </li>
</ol>

<h3 id="iziphakamiso-zokungethembeki">141. Iziphakamiso zokungethembeki</h3>

<ol>
  <li>Uma isishayamthetho sesifundazwe, ngevoti elesekwe yiningi lamalungu
aso, semukela isiphakamiso sokuthi uMkhandlu weziPhathimandla
zesifundazwe ngaphandle kukaNdunankulu, awusathembekile
kusishayamthetho, uNdunankulu kufanele awakhe kabusha uMkhandlu.</li>
  <li>Uma isishayamthetho sesifundazwe, ngevoti elesekwe yiningi lamalungu aso, semukela isiphakamiso sokuthi uNdunankulu akasethembekile kusona, uNdunankulu namanye amalungu oMkhandlu weziPhathimandla kufanele bashiye izikhundla.</li>
</ol>

<h2 id="imithethosisekelo-yezifundazwe">Imithethosisekelo Yezifundazwe</h2>

<h3 id="ukwamukelwa-kwemithethosisekelo-yezifundazwe">142. Ukwamukelwa kwemithethosisekelo yezifundazwe</h3>

<ol>
  <li>Isishayamthetho sesifundazwe singemukela umthethosisekelo
wesifundazwe noma, lapho kungenzeka khona, sichibiyele
umthethosisekelo waso, uma okungenani ababili kwabathathu bamalungu
aso bevote beseka uMthethosivivinywa.</li>
</ol>

<h3 id="okuqukethwe-yimithethosisekelo-yezifundazwe">143. Okuqukethwe yimithethosisekelo yezifundazwe</h3>

<ol>
  <li>Umthethosisekelo wesifundazwe, noma isichibiyelo somthethosisekelo,
akufanele kungahambisani nalo Mthethosisekelo, kodwa kungahlinzekela –
    <ol>
      <li>izinhlaka zesifundazwe zokushaya imithetho nezokuphatha
nezinqubo ezehlukile kulezo ezihlinzekelwe kulesi Sahluko; noma</li>
      <li>ubukhosi bendabuko, iqhaza labo, amagunya kanye nesimo sesikhundla
senkosi yendabuko, lapho kusebenza khona.</li>
    </ol>
  </li>
  <li>Imibandela efakwe kumthethosisekelo wesifundazwe noma izichibiyelo
zomthethosisekelo ngokwendima (a) noma (b) yesigatshana soku-(1) –
    <ol>
      <li>kufanele ihambisane nesigaba soku 1 kanye neSahluko sesi 3;
futhi</li>
      <li>ayinakunikeza isifundazwe amandla noma imisebenzi ewela –
        <ol>
          <li>ngaphandle kwezinga lamandla esifundazwe ngokweSheduli yesi
4 noma eyesi 5; noma</li>
          <li>ngaphandle kwamandla nemisebenzi enikezwe isifundazwe
ngezinye izigaba zoMthethosisekelo.</li>
        </ol>
      </li>
    </ol>
  </li>
</ol>

<h3 id="ukuqinisekiswa-kwemithethosisekelo-wezifundazwe">144. Ukuqinisekiswa kwemithethosisekelo wezifundazwe</h3>

<ol>
  <li>Uma isishayamthetho sesifundazwe sesamukele noma sichibiyela
umthethosisekelo, uSomlomo wesishayamthetho kufanele ahambise umbhalo
woMthethosisekelo noma wezichibiyelo zoMthethosisekelo eNkantolo
yoMthethosisekelo ukuze uqinisekiswe.</li>
  <li>Akukho mbhalo womthethosisekelo wesifundazwe noma izichibiyelo
zomthethosisekelo okuba ngumthetho ngaphambi kokuba iNkantolo
yoMthethosisekelo iqinisekise –
    <ol>
      <li>ukuthi umbhalo wamukelwe ngokulandela isigaba se 142; kanye</li>
      <li>nokuthi wonke umbhalo uhambisana nesigaba se 143.</li>
    </ol>
  </li>
</ol>

<h3 id="ukusayinwa-ukushicilelwa-nokugcinwa-ngokuphepha-kwemithethosisekelo-yezifundazwe">145. Ukusayinwa, ukushicilelwa nokugcinwa ngokuphepha kwemithethosisekelo yezifundazwe</h3>

<ol>
  <li>UNdunankulu wesifundazwe kufanele avume futhi asayine umbhalo
womthethosisekelo wesifundazwe noma ukuchibiyelwa komthethosisekelo
oqinisekiswe yiNkantolo yoMthethosisekelo.</li>
  <li>Umbhalo ovunyiwe wasayinwa nguNdunankulu kufanele ushicilelwe
    kuSomqulu kaHulumeni kazwelonke futhi uqala ukusebenza ngenkathi
    ushicilelwa noma ngosuku lwakamuva olunqunywe ngokwalowo mthethosisekelo noma ukuchibiyelwa kwawo.</li>
  <li>Umbhalo osayiniwe womthethosisekelo wesifundazwe noma wokuchibiyela
umthethosisekelo ungubufakazi obuphelele bemibandela yawo futhi,
emuva kokushicilelwa, kufanele unikezwe iNkantolo yoMthethosisekelo
ukuba iwugcine ngokuphepha.</li>
</ol>

<h2 id="ukungqubuzana-komthetho">Ukungqubuzana koMthetho</h2>

<h3 id="ukungqubuzana-phakathi-komthetho-kazwelonke-nomthetho-wesifundazwe">146. Ukungqubuzana phakathi komthetho kazwelonke nomthetho wesifundazwe</h3>

<ol>
  <li>Lesi sigaba sisebenza lapho kunokungqubuzana phakathi komthetho
kazwelonke nowesifundazwe okungena emsebenzini owenziwayo osohlwini
lweSheduli yesi 4.</li>
  <li>Umthetho kazwelonke osebenza ngendlela efanayo ezweni lonke ubusa
ngaphezulu komthetho wesifundazwe uma noma yimiphi yemibandela
elandelayo ihlangatsheziwe:
    <ol>
      <li>Umthetho kazwelonke uphathelene nodaba olungakwazi ukulawulwa ngomthetho owenziwe umthetho yizifundazwe ngazinye.</li>
      <li>Umthetho kazwelonke ubheke udaba lokuthi, ukuze ludingidwe
ngempumelelo, kufanele izinto zenziwe ngendlela efanayo ezweni
lonke, futhi umthetho kazwelonke uhlinzekela ngendlela efanayo
ngokuthi umise –
        <ol>
          <li>izinkambiso namazinga;</li>
          <li>izinhlaka; noma</li>
          <li>imigomo kazwelonke.</li>
        </ol>
      </li>
      <li>Umthetho kazwelonke udingelwa –
        <ol>
          <li>ukugcinwa kokuphepha kwezwe;</li>
          <li>ukugcinwa kobumbano lwezomnotho;</li>
          <li>ukuvikelwa kwezimakethe ezihlanganyelwe mayelana nokunyakaza
kwempahla, izinsizo zomphakathi, izimali kanye namandla
okusebenza;</li>
          <li>ukukhuthaza izenzo zomnotho nangale kwemingcele yezifundazwe;</li>
          <li>ukukhuthaza amathuba alinganayo kanye nokufinyeleleka okufanayo
kuzinzizo zikahulumeni; noma</li>
          <li>ukuvikeleka kwedawo okuphilwa kuyo.</li>
        </ol>
      </li>
    </ol>
  </li>
  <li>Umthetho kazwelonke ubusa ngaphezulu komthetho wesifundazwe uma
umthetho kazwelonke uqondiswe ekunqandeni izenzo ezingafanele
zesifundazwe –
    <ol>
      <li>ezingakhinyabeza umnotho, impilo noma izidingo zokuphepha
zesinye isifundazwe noma zezwe lonke; noma</li>
      <li>ezivimbezela ukwenziwa kwemigomo kazwelonke yomnotho.</li>
    </ol>
  </li>
  <li>Lapho kukhona ukushayisana mayelana nokuthi ngabe umthetho
kazwelonke uyadingeka yini ngokwenhloso ebekwe
kusigatshana sesi-(2)(c) futhi nalokho kushayisana kuvela ngaphambi kwenkantolo ukuze kuxazululwe, inkantolo kufanele ibheke ngokufanele ukugunyazwa noma ukunqatshwa komthetho nguMkhandlu kaZwelonke weziFundazwe.</li>
  <li>Umthetho wesifundazwe ubusa umthetho kazwelonke uma isigatshana
sesi (2) noma sesi (3) singasebenzi.</li>
  <li>Umthetho oshaywe ngokoMthetho wePhalamende noma uMthetho
wesifundazwe ungabusa kuphela uma lowo mthetho wamukelwe nguMkhandlu
kaZwelonke weziFundazwe.</li>
  <li>Uma uMkhandlu kaZwelonke weziFundazwe ungafinyeleli ekuthatheni
isinqumo kungakapheli izinsuku ezingama 30 zokuhlangana kwawo
kokuqala ngemuva kokuba umthetho wedluliselwe kuwona, lowo mthetho
kufanele uthathwe ngokuthi ngazo zonke izinhloso
wamukelwe uMkhandlu.</li>
  <li>Uma uMkhandlu kaZwelonke weziFundazwe ungawemukeli umthetho
odluliselwe kuwona ngokwesigatshana sesi (6), kufanele, kungakapheli
izinsuku ezingama 30 ngemuva kwesinqumo sawo, unikeze ngezizathu
zokuthi kungani ungawemukeli lowo mthetho kuleso
siphathimandla esiwudlulisile.</li>
</ol>

<h3 id="okunye-ukungqubuzana">147. Okunye ukungqubuzana</h3>

<ol>
  <li>Uma kunokungqubuzana phakathi komthetho kazwelonke nemibandela
yomthethosisekelo wesifundazwe mayelana –
    <ol>
      <li>nodaba oluthinta lo Mthethosisekelo ngqo oludinga noma
oluhlongoza ukushaywa komthetho kazwelonke, umthetho kazwelonke uyabusa ngaphezu kwalowo mbandela womthethosisekelo wesifundazwe esithintekile;</li>
      <li>nokungenelela komthetho kazwelonke ngokwesigaba sama 44(2), umthetho
kazwelonke ubusa ngaphezu kombandela womthethosisekelo wesifundazwe;
noma</li>
      <li>nodaba oluphakathi kwemisebenzi esohlwini olukuSheduli yesi 4,
isigaba se 146 sisebenza sengathi umbandela othintekile
womthethosisekelo wesifundazwe ungumthetho wesifundazwe okubhekiswe kuwo kuleso sigaba.</li>
    </ol>
  </li>
  <li>Umthetho kazwelonke okubhekiswe kuwo esigabeni sama 44(2) ubusa ngaphezu komthetho wesifundazwe mayelana nezindaba eziphakathi kwemisebenzi esohlwini olukuSheduli yesi 5.</li>
</ol>

<h3 id="ukungqubuzana-okungaxazululeki">148. Ukungqubuzana okungaxazululeki</h3>

<ol>
  <li>Uma ingxabano emayelana nokushayisana ingakwazi ukuxazululwa
yinkantolo, umthetho kazwelonke ubusa ngaphezulu komthetho
wesifundazwe noma komthethosisekelo wesifundazwe.</li>
</ol>

<h3 id="isimo-somthetho-ongasebenzi-ngaphezu-komunye">149. Isimo somthetho ongasebenzi ngaphezu komunye</h3>

<ol>
  <li>Isinqumo senkantolo sokuthi umthetho ubusa ngaphezulu komunye
umthetho asiwuqedi lowo mthetho omunye, kodwa lowo mthetho omunye
awube usasebenza ngesikhathi kusenokungqubuzana.</li>
</ol>

<h3 id="ukuhunyushwa-kokungqubuzana">150. Ukuhunyushwa kokungqubuzana</h3>

<ol>
  <li>Uma kudingidwa ukungqubuzana okubonakala kukhona phakathi komthethto
kazwelonke nowesifundazwe, noma phakathi komthetho kazwelonke
nomthethosisekelo wesifundazwe, zonke izinkantolo kufanele ziqoke
noma okuphi ukuhunyushwa komthetho okufanele noma komthethosisekelo
okuvimbela ukungqubuzana, ngaphezu kokunye ukuhunyushwa
okubangela ungquzulwano.</li>
</ol>


	</div><!--#wrapper-->
	

	<div id="footer" class="non-printing">
		<div class="footer-content">
			<p>
				<a href="/constitution/" title="Home: My Constitution" class="footer-series">Home</a>
				<a href="0-3-contents.html" title="Contents: UMthethosisekelo weRiphabhuliki yaseNingizimu Afrika" class="footer-book"><em>UMthethosisekelo weRiphabhuliki yaseNingizimu Afrika</em></a>
				<a href="" title="Top: 6. Izifundazwe" class="footer-page">6. Izifundazwe</a>
			</p>
		</div><!--.footer-content-->
	</div><!--#footer-->

	
</body>
</html>

