<!doctype html>
<html xmlns="http://www.w3.org/1999/xhtml" lang="ve" xml:lang="ve">
<head>
	<title>Ndayotewa ya Riphabuḽiki ya Afrika Tshipembe: 6. Mavunḓu</title>
	<meta http-equiv="content-type" content="text/html; charset=UTF-8" />
	<meta name="viewport" content="width=device-width, initial-scale=1">
	<link rel="stylesheet" type="text/css" media="screen" href="/constitution/css/web-constitution.css" />
	<link rel="stylesheet" type="text/css" media="print" href="../css/print-constitution.css" />

	<!-- Google Analytics, runs unless this is running through PrinceXML -->
	<script>
		if (typeof Prince  === "undefined") {
			(function(i,s,o,g,r,a,m){i['GoogleAnalyticsObject']=r;i[r]=i[r]||function(){
			(i[r].q=i[r].q||[]).push(arguments)},i[r].l=1*new Date();a=s.createElement(o),
			m=s.getElementsByTagName(o)[0];a.async=1;a.src=g;m.parentNode.insertBefore(a,m)
			})(window,document,'script','//www.google-analytics.com/analytics.js','ga');

			ga('create', 'UA-74400612-1', 'auto');
			ga('send', 'pageview');
		}
	</script>

</head>
<body class="chapter">


		<div id="nav-bar" class="non-printing">
			<p>
				<a href="/constitution/" title="Home: My Constitution" class="nav-series">My Constitution</a>
				<a href="0-3-contents.html" title="Contents: Ndayotewa ya Riphabuḽiki ya Afrika Tshipembe" class="nav-book">Ndayotewa ya Riphabuḽiki ya Afrika Tshipembe</a>
				<a href="" title="Top: 6. Mavunḓu"  class="nav-page">6. Mavunḓu</a>
			</p>
		</div><!--#nav-bar-->

	<div id="wrapper">


<h1 id="ndima-ya-6-mavunu-103-150">Ndima ya 6: Mavunḓu (103-150)</h1>

<h2 id="mavunu">103. Mavunḓu</h2>

<ol>
  <li>Riphabuḽiki I na Mavunḓu a tevhelaho—
    <ol>
      <li>Kapa Vhubvaḓuvha;</li>
      <li>Fureisiṱaṱa;</li>
      <li>Gauteng;</li>
      <li>KwaZulu-Natala;</li>
      <li>Mpumalanga;</li>
      <li>Kapa Devhula;</li>
      <li>Limpopo;</li>
      <li>Devhula Vhukovhela;</li>
      <li>Kapa Vhukovhela.</li>
    </ol>

    <blockquote class="note">
      <p>[Khethekanyo ṱhukhu ya (1) yo imelwa nga khethekanyo ya. 3 ya Mulayo wa Khwiniso ya Ndayotewa wa 2003 na u imelwa nga khethekanyo ya. 1 ya Mulayo wa Khwiniso ya Vhufumimbili ya Ndayotewa wa 2005.]</p>
    </blockquote>
  </li>
  <li>
    <p>Masia a vhupo a mavunḓu a vhumba masia a vhupo o sumbedzwaho kha mimapa yo fhambanaho yo bulwaho kha Nḓivhadzo yo sumbedzwaho kha Sheduḽu ya 1A.</p>

    <blockquote class="note">
      <p>[Khethekanyo ṱhukhu ya. (2) yo imelwa nga khethekanyo ya.1 ya Mulayo wa Khwiniso ya Vhufumimbili ya Ndayotewa wa 2005.]</p>
    </blockquote>
  </li>
  <li>
    <ol>
      <li>Musi vhupo ha vunḓu vhu tshi vhewa nga vhuswa nga khwiniso kha Ndayotewa, Mulayo wa Phalamennde u nga ita uri hu vhe na maga a u laula, nga tshifhinga tshi pfeseseaho, mvelelo dza mulayo, dzine dza konadzea na dziṅwe dza u vhewa hafhu.</li>
      <li>Mulayo wa Phalamennde wo lavhelelwaho kha phara ya (a) u nga phasiswa wa shumiswa phanḓa ha musi hu tshi vha na u khwiniswa ha Ndayotewa, fhedzi mishumo ifhio kana ifhio ya vunḓu, ndaka, pfanelo, vhuḓifhinduleli na mishumo zwi nga fhiriswa fhedzi u ya nga Mulayo nga murahu ha musi hu tshi vha na khwiniso ya Ndayotewa.</li>
    </ol>

    <blockquote class="note">
      <p>[Khethekanyo ya.103 yo imelwa nga khethekanyo ya.1 ya Mulayo wa Khwiniso ya Vhufumimbili ya Ndayotewa wa 2005.]</p>
    </blockquote>
  </li>
</ol>

<h2 id="vhusimamilayo-ha-mavunu">Vhusimamilayo ha mavunḓu</h2>

<h3 id="maanalanga-a-vhusimamilayo-ha-mavunu">104. Maanḓalanga a vhusimamilayo ha mavunḓu</h3>

<ol>
  <li>Maanḓalanga a zwa vhusimamilayo ha vunḓu a zwanḓani zwa vhusimamilayo ha vunḓu nahone a ṋea vhusimamilayo ha vunḓu maanḓa a—
    <ol>
      <li>u phasisa ndayotewa ya vunḓu ḽeneḽo kana u khwinisa ndayotewa iṅwe na iṅwe yo phasiswaho ngaho hu tshi tevhedzwa khethekanyo ya 142 na 143;</li>
      <li>u phasisa mulayo kha, kana wa vunḓu malugana na—
        <ol>
          <li>mafhungo maṅwe na maṅwe a welaho kha sia ḽa mishumo ḽo bulwaho kha Sheduḽu ya 4;</li>
          <li>mafhungo maṅwe na maṅwe a welaho kha sia ḽa mishumo ḽa Sheduḽu ya 5, na</li>
          <li>mafhungo maṅwe na maṅwe a welaho nnḓa ha masia a mishumo ayo, na o tou ṋewaho vunḓu zwo tou buletshedzwa nga mulayo wa lushaka; na</li>
          <li>mafhungo maṅwe na maṅwe ane mbetshelo ya Ndayotewa ya vhona uri hu vhe na u phasiswa ha mulayo wa vunḓu; na</li>
        </ol>
      </li>
      <li>u ṋewa maanḓa maṅwe na maṅwe a vhusimamilayo hayo kha khoro ya Masipala kha vunḓu ḽeneḽo.</li>
    </ol>
  </li>
  <li>Vhusimamilayo ha vunḓu nga ḽikumedzwa ḽo ṱanganedzwaho hu na thikhedzo ya mbili tshararu tsha miraḓo yaho, vhu nga humbela Phalamennde uri i shandukise dzina ḽa iḽo vunḓu.</li>
  <li>Vhusimamilayo ha vunḓu hu vhofhiwa fhedzi nga Ndayotewa, na uri arali ho phasisa Ndayotewa ya vunḓu ḽaho, nga yeneyo Ndayotewa, na uri vhu fanela u shuma vhu tshi tevhedza, nahone vhu ngomu ha mikano ya Ndayotewa a na Ndayotewa yeneyo ya vunḓu.</li>
  <li>Mulayo wa Lushaka malugana na mafhungo ane a vha a ndeme kha, kana maṱuku kha , u shumiswa zwavhuḓi ha maanḓa malugana na mafhungo maṅwe na maṅwe o dodombedzwaho kha Sheduḽu ya 4, ndi a mulayo wa ndivho dzoṱhe malugana na mafhungo o dodombedzwaho kha Sheduḽu ya 4.</li>
  <li>Vhusimamilayo ha vunḓu vhu nga themendela kha Buthano ḽa Lushaka, mulayo u kwamaho mafhungo maṅwe na maṅwe a welaho nnḓa ha maanḓalanga a vhusimamilayo honoho, kana malugana na ane Mulayo wa Phalamennde wa ḓo langa wa vunḓu.</li>
</ol>

<h3 id="kuvhumbelwe-na-khetho-dza-vhusimamilayo-ha-vunu">105. Kuvhumbelwe na khetho dza vhusimamilayo ha vunḓu</h3>

<ol>
  <li>Vhusimamilayo ha Vunḓu ho vhumbiwa nga vhafumakadzi na vhanna vho khethiwaho hu tshi tevhedzwa sisiṱeme ya vhakhethi ine ya—
    <ol>
      <li>vha yo randelwa nga mulayo wa lushaka;</li>
      <li>vha yo tewaho kha mutevhe wa vhavouthi wa lushaka kha tshipiḓa tsha mutevhe wa ḽeneḽo vunḓu;</li>
      <li>ta miṅwaha ya 18 sa miṅwaha ya fhasisa kha muvouthi; na</li>
      <li>nga bveledza nga u angaredza, vhuimeleli vhu linganaho.</li>
    </ol>

    <blockquote class="note">
      <p>[Khethekanyo ṱhukhu ya. (1) yo khwiniswa nga khethekanyo ya. 3 ya Mulayo wa Khwiniso ya Vhufumi ya Ndayotewa wa 2003 na nga khethekanyo ya. 3 ya Mulayo wa Khwiniso ya Vhufumiiṋa ya Ndayotewa wa 2008.]</p>
    </blockquote>
  </li>
  <li>Vhusimamilayo ha vunḓu ho vhumbwa nga miraḓo i re vhukati ha 30 na 80. Tshivhalo tsha miraḓo, tshine tsha nga fhambana u ya nga mavunḓu tshi fanela u tiwa hu tshi tevhelwa nḓila yo randelwaho nga mulayo wa lushaka.</li>
</ol>

<h3 id="vhurao">106. Vhuraḓo</h3>

<ol>
  <li>Mudzulapo muṅwe na muṅwe ane a vha o tea u voutha kha Buthano ḽa Lushaka u a tea vha muraḓo wa vhusimamilayo ha vunḓu, nga nnḓa ha—
    <ol>
      <li>muthu muṅwe na muṅwe o tholiwaho nga kana a no khou shumela muvhuso na u hola kha muvhuso, nga nnḓa ha—
        <ol>
          <li>Mulangavunḓu na miṅwe miraḓo ya Khorotshitumbe ya Vunḓu; na</li>
          <li>Vhaṅwe vhafari vha ofisi vhane mishumo yavho ya yelana na ya muraḓo wa vhusimamilayo ha vunḓu nahone ya vha I tshi tshimbilelana na mishumo ya mulayo wa lushaka;</li>
        </ol>
      </li>
      <li>miraḓo ya Buthano ḽa Lushaka, vharumiwa vha tshoṱhe kha Khoro ya Lushaka ya Mavunḓu kana miraḓo ya Khoro ya Masipala;</li>
      <li>vhathu vhe khothe ya ḓivhadza uri vha a kundelwa u badela milandu;</li>
      <li>muthu muṅwe na muṅwe o ḓivhadzwaho nga khothe ya Riphabuḽiki uri muhumbulo wawe a u shumi zwavhuḓi; kana</li>
      <li>muthu muṅwe na muṅwe ane, nga murahu ha musi iyi khethekanyo I tshi thoma u shuma, a vha o wanala e na mulandu wa vhukhakhi he a gwevhiwa miṅwedzi I fhiraho 12 hu si na ndaṱiso, hu nga vha ngomu ha Riphabuḽiki, kana nnḓa ha Riphabuḽiki arali nyito yo        ḓisaho vhukhakhi yo vha I tshi ḓo dzhiwa sa vhukhakhi nga ngomu kha Riphabuḽiki; fhedzi a hu na muthu ane a ḓo dzhiiwa uri o gwevhiwa u swikela musi khaṱhululo yawe kha u wanwa mulandu wa vhukhakhi kana u ṋewa tshigwevho I tshi tiwa, kana u swika musi tshifhinga tsha khaṱhululo tsho no fhela. U sa tendelwa nga fhasi ha iyi khethekanyo zwi fhela nga murahu ha musi muthu o no fhedza miṅwaha miṱanu u bva musi a tshi fhedza tshigwevho tshawe.</li>
    </ol>
  </li>
  <li>Muthu a songo teaho u vha muraḓo wa vhusimamilayo ha vunḓu hu tshi tevhedzwa khethekanyo ṱhukhu ya (1) (a) kana (b) a nga vha nkhetheni wa vhusimamilayo hu tshi tevhedzwa mikano kana nyimele dzo thomiwaho nga mulayo wa lushaka.</li>
  <li>Muthu a nga fhelelwa nga u vha muraḓo wa vhusimamilayo ha vunḓu arali uyo muthu—
    <ol>
      <li>a tshi swika hune a vha a songo tsha tea;</li>
      <li>a sa vha hone kha vhusimamilayo musi a songo wana thendelo kha nyimele dzine milayo na ndaela dza vhusimamilayo zwa amba nga ha u fhelelwa nga u vha muraḓo; kana.</li>
      <li>a ima u vha muraḓo wa ḽihoro ḽo taho muthu onoyo sa muraḓo wa vhusimamilayo.</li>
    </ol>

    <blockquote class="note">
      <p>[Khethekanyo ṱhukhu ya. (3) yo imelwa nga khethekanyo ya. 4 ya Mulayo wa Khwiniso ya Vhufumi ya Ndayotewa wa 2003 na nga khethekanyo ya. 4 ya Mulayo wa Khwiniso ya Vhufumiiṋa ya Ndayotewa wa 2008.]</p>
    </blockquote>
  </li>
  <li>U ḓadzwa ha zwikhala kha vhusimamilayo ha vunḓu zwi tea u itwa hu tshi tevhelwa mulayo wa lushaka.</li>
</ol>

<h3 id="muano-kana-khwahisedzo">107. Muano kana khwaṱhisedzo</h3>

<p>Phanḓa ha musi miraḓo ya vhusimamilayo ha vunḓu I tshi thoma u shuma mishumo yayo kha vhusimamilayo, vha tea u ana kana vha khwaṱhisedza u fhulufhedzea kha Riphabuḽiki na u tevhedzela Ndayotewa, u ya nga ha Sheduḽu ya 2.</p>

<h3 id="tshifhinga-tshine-vhusimamilayo-ha-vunu-ha-o-tshi-fhedza">108. Tshifhinga tshine Vhusimamilayo ha Vunḓu ha ḓo tshi fhedza</h3>

<ol>
  <li>Vhusimamilayo ha vunḓu ho khethiwa lwa u shuma miṅwaha miṱanu.</li>
  <li>
    <p>Arali vhusimamilayo ha vunḓu vhu tshi nga fhaladzwa u ya nga ha khethekanyo ya 109, kana musi tshifhinga tshaho tshi tshi fhela, Mulangavunḓu wa vunḓu, nga mulevho, u tea u vhidza na u dzudzanya    ḓuvha ḽa khetho, dzine dza tea u fariwa hu saathu u fhela maḓuvha a 90 u bva nga ḓuvha ḽe vhusimamilayo ha fhaladzwa ngaḽo, kana u bva nga ḓuvha ḽe tshifhinga tshaho tsha fhela. Mulevho wa u vhidza na u dzudzanya ḓuvha ḽa khetho u nga ṋekedzwa phanḓa kana murahu ha musi tshifhinga tsha vhusimamilayo ha vunḓu tshi tshi fhela.</p>

    <blockquote class="note">
      <p>[Khethekanyo ṱhukhu ya. (2) yo imelwa nga khethekanyo ya. 1 ya Mulayo wa Khwiniso ya Vhuṋa ya Ndayotewa wa 1999.]</p>
    </blockquote>
  </li>
  <li>Arali mvelelo dza khetho dza vhusimamilayo ha vunḓu dzi saathu u    ḓivhadzwa kha tshifhinga tsho bulwaho kha khethekanyo ya 190 kana arali khetho dzo vhetshelwa thungo nga khothe, Phresidennde, nga mulevho, u tea u vhidza kana u dzudzanya maḓuvha maṅwe a khetho dzine dza tea u fariwa hu saathu u fhela maḓuvha a 90 u bva nga ḓuvha ḽa u fhela ha itsho tshifhinga kana u bva nga ḓuvha ḽe khetho dza vhetshelwa dubo.</li>
  <li>Vhusimamilayo ha vunḓu vhu a tendelwa u shuma u bva nga ḓuvha ḽe ha fhaladzwa kana ḽe tshifhinga tshaho tsha fhela u swika ḓuvha ḽine ḽa    ḓo tevheliwa nga ḽine ha ḓo thoma u farwa khetho dza u vhumba vhuṅwe vhusimamilayo ha vunḓu.</li>
</ol>

<h3 id="u-fhaladzwa-ha-vhusimamilayo-ha-vunu-tshifhinga-tshaho-tshi-saathu-fhela">109. U fhaladzwa ha vhusimamilayo ha vunḓu tshifhinga tshaho tshi saathu fhela</h3>

<ol>
  <li>Mulangavunḓu wa vunḓu u fanela u fhaladza vhusimamilayo ha vunḓu arali—
    <ol>
      <li>vhusimamilayo ho dzhia tsheo ya uri vhu fhaladzwe nga thikhedzo ya vouthu dza vhunzhi ha miraḓo yaho; na</li>
      <li>musi ho no fhela miṅwaha miraru u bva tshe vhusimamilayo ha khethiwa.</li>
    </ol>
  </li>
  <li>Mufarela-Mulangavunḓu u tea u fhaladza vhusimamilayo ha vunḓu arali—
    <ol>
      <li>hu na tshikhala ofisini ya Mulangavunḓu; na</li>
      <li>vhusimamilayo vhu tshi kundelwa u khetha Mulangavunḓu hu saathu fhela maḓuvha a 30 u bva musi hu tshi vha na tshikhala.</li>
    </ol>
  </li>
</ol>

<h3 id="madzulo-na-tshifhinga-tsha-u-awela">110. Madzulo na tshifhinga tsha u awela</h3>

<ol>
  <li>
    <p>Nga murahu ha khetho, dzulo ḽa u thoma ḽa vhusimamilayo ha vunḓu ḽi tea u fariwa nga tshifhinga na ḓuvha ḽo tiwaho nga muhaṱuli o nangiwaho nga Phresidennde wa Khothe ya zwa Ndayotewa, fhedzi ḽi ḓo fariwa hu saathu u fhela maḓuvha a 14 u bva nga ḓuvha ḽe mvelelo dza khetho dza ḓivhadzwa ngaḽo. Vhusimamilayo ha vunḓu vhu nga ta nga hone huṋe, tshifhinga tsha madzulo na tshifhinga tshine a ḓo tshi fhedza khathihi na zwifhinga zwao zwa u awela.</p>

    <blockquote class="note">
      <p>[Khethekanyo ṱhukhu ya. (1) yo imelwa nga khethekanyo ya. 8 ya Mulayo wa Khwiniso ya Vhurathi ya Ndayotewa wa 2001.]</p>
    </blockquote>
  </li>
  <li>Mulangavunḓu wa vunḓu a nga vhidza dzulo ḽa vhusimamilayo ha vunḓu    ḽi songo ḓoweleaho tshifhinga tshiṅwe na tshiṅwe u itela u shumana na mafhungo o khetheaho.</li>
  <li>Vhusimamilayo ha vunḓu vhu nga ta fhethu hune vhu nga vha hone na madzulo aho tshifhinga tshoṱhe.</li>
</ol>

<h3 id="vhalangadzulo-na-vhathusa-vhalangadzulo">111. Vhalangadzulo na Vhathusa-Vhalangadzulo</h3>

<ol>
  <li>Kha dzulo ḽaho ḽa u thoma nga murahu ha u khethiwa, kana musi zwo tea uri hu ḓadziwe tshikhala, vhusimamilayo ha vunḓu vhu tea u khetha Mulangadzulo na Muthusa- Mulangadzulo u bva kha miraḓo yaho.</li>
  <li>
    <p>Muhaṱuli o nangiwaho nga Phresidennde wa Khothe ya Ndayotewa u tea u ranga phanḓa khetho dza Mulangadzulo. Mulangadzulo u ḓo ranga phanḓa khetho dza Muthusa- Mulangadzulo.</p>

    <blockquote class="note">
      <p>[Khethekanyo ṱhukhu ya. (2) yo imelwa nga khethekanyo ya. 9 ya Mulayo wa Khwiniso ya Vhurathi ya Ndayotewa wa 2001.]</p>
    </blockquote>
  </li>
  <li>Maitele o buliwaho kha Tshipiḓa tsha A tsha Sheduḽu ya 3 a shuma kha khetho dza Vhalangadzulo na Vhathusa- Vhalangadzulo.</li>
  <li>Vhusimamilayo ha vunḓu vhu nga bvisa Mulangadzulo kana Muthusa-Mulangadzulo tshiduloni tshawe nga ḽikumedzwa. Vhunzhi ha miraḓo ya vhusimamilayo vhu tea u vha vhu hone musi hu tshi dzhiiwa ḽikumedzwa.</li>
  <li>U ya nga milayo na ndaela, vhusimamilayo ha vunḓu vhu nga nanga muṅwe murangaphanḓa ane a ḓo thusa Mulangadzulo na Muthusa-Mulangadzulo.</li>
</ol>

<h3 id="tsheo">112. Tsheo</h3>

<ol>
  <li>Nga nnḓa ha musi Ndayotewa I tshi bula nga iṅwe nḓila—
    <ol>
      <li>vhunzhi ha miraḓo ya vhusimamilayo ha vunḓu vha fanela u vha vha honei phanḓa ha musi hu tshi vouthelwa Mulayotibe kana musi hu tshi khwiniswa Mulayotibe;</li>
      <li>tshivhalo tshi linganaho nthihi tshararu tsha miraḓo tshi tea u vha tshi hone phanḓa ha musi hu tshi vha na vouthu kha mafhungo maṅwe na maṅwe phanḓa ha vhusimamilayo;</li>
      <li>mafhungo oṱhe ane a vha kha vhusimamilayo ha vunḓu a tea u tshewa nga vhunzhi ha dzivouthu dzo itwaho.</li>
    </ol>
  </li>
  <li>Muraḓo ane a khou ranga phanḓa nga tshifhinga tsha u voutha, ha nga tendelwi u voutha na vhaṅwe, fhedzi—
    <ol>
      <li>a nga ita vouthu ya tsheo fhedzi arali hu na thai kha tshivhalo tsha dzivouthu dza masia oṱhe ane a khou voutha kha ḽiṅwe fhungo; na</li>
      <li>a nga voutha na vhaṅwe kana a ita vouthu ya tsheo musi fhungo ḽi tshi tea u tshewa nga tshivhalo tshi si fhasi ha mbili tshararu tsha miraḓo ya vhusimamilayo.</li>
    </ol>
  </li>
</ol>

<h3 id="pfanelo-dza-vharumiwa-vha-tshohe-kha-vhusimamilayo-ha-vunu">113. Pfanelo dza vharumiwa vha tshoṱhe kha vhusimamilayo ha vunḓu</h3>

<p>Vharumiwa vha tshoṱhe kha vunḓu kha Khoro ya Lushaka ya Mavunḓu vha nga dzhenela na u amba kha vhusimamilayo ha vunḓu na komiti dzaho, fhedzi a vha nga vouthi. Vhusimamilayo vhu nga ṱoḓa murumiwa wa tshoṱhe a tshi dzhenela na u amba kha vhusimamilayo na kha komiti dzaho.</p>

<h3 id="maana-a-vhusimamilayo-ha-vunu">114. Maanḓa a Vhusimamilayo ha Vunḓu</h3>

<ol>
  <li>Musi vhu tshi shumisa maanḓa aho, Vhusimamilayo vhu nga—
    <ol>
      <li>dzhiela nṱha, phasisa, khwinisa na u sa ṱanganedza Mulayotibe muṅwe na muṅwe u re phanḓa ha Vhusimamilayo; na</li>
      <li>u thoma kana u lugisela mulayo, nga nnḓa ha Milayotibe ya zwa masheleni.</li>
    </ol>
  </li>
  <li>Vhusimamilayo ha Vunḓu vhu tea u ṋetshedza nḓila dza—
    <ol>
      <li>u vhona uri miraḓo yoṱhe ya muvhuso ya khorotshitumbe ya vunḓu I na vhuḓifhinduleli khaho; na</li>
      <li>u vhea iṱo kha—
        <ol>
          <li>u shumiswa ha maanḓalanga a khorotshitumbe ya vunḓu, zwi tshi katela u shumiswa ha milayo; na</li>
          <li>muraḓo muṅwe na muṅwe wa vunḓu wa muvhuso.</li>
        </ol>
      </li>
    </ol>
  </li>
</ol>

<h3 id="vhuanzi-kana-mafhungo-o-livhanaho-na-vhusimamilayo-ha-vunu">115. Vhuṱanzi kana mafhungo o livhanaho na Vhusimamilayo ha vunḓu</h3>

<ol>
  <li>Vhusimamilayo ha vunḓu kana komiti iṅwe na iṅwe yaho I nga—
    <ol>
      <li>vhidza muthu muṅwe na muṅwe u ḓa phanḓa hawo u ṋea vhuṱanzi o thoma a ana kana u khwaṱhisedza kana u bvisa maṅwalo;</li>
      <li>ṱoḓa uri muthu muṅwe na muṅwe kana tshiimiswa tsha vunḓu a (tshi) ṋee muvhigo;</li>
      <li>u kombetshedza, hu tshi tevhelwa mulayo wa vunḓu kana milayo na ndaela, muthu muṅwe na muṅwe kana tshiimiswa uri tshi tevhedze        ṱhoḓea dza dzisamanisi kana ṱhoḓea hu tshi tevhedzwa phara ya (a) kana (b); na</li>
      <li>u ṱanganedza phethishini, vhuimeleli kana mihumbulo yo ḓiswaho nga vhathu vhaṅwe na vhaṅwe kana zwiimiswa zwi re na dzangalelo.</li>
    </ol>
  </li>
</ol>

<h3 id="nzudzanyo-dza-nga-ngomu-maitele-na-matshimbidzele-a-zwa-vunu">116. Nzudzanyo dza nga ngomu, maitele na matshimbidzele a zwa Vunḓu</h3>

<ol>
  <li>Vhusimamilayo ha vunḓu vhu nga—
    <ol>
      <li>ta na u laula nzudzanyo dzaho dza nga ngomu, maitele na matshimbidzele; na</li>
      <li>u ita milayo na ndaela malugana na mafhungo adzo, hu tshi dzhielwa nṱha demokirasi ya vhuimeleli na u dzhenela, vhuḓifhinduleli, u vha khagala na u dzhenela ha nnyi na nnyi.</li>
    </ol>
  </li>
  <li>Milayo na ndaela dza vhusimamilayo ha vunḓu zwi tea u ita uri hu vhe na—
    <ol>
      <li>u thomiwa, kuvhumbelwe, maanḓa, mishumo, maitele na tshifhinga tshi no dzhiiwa nga komiti dzaḽo;</li>
      <li>u dzhenela kha matshimbidzele a vhusimamilayo na komiti dzaho dza madzangano maṱuku oṱhe a poḽitiki o imelelwaho kha vhusimamilayo nga nḓila I yelanaho na demokirasi;</li>
      <li>thuso ya tshelede na ya ndaulo kha ḽihoro ḽiṅwe na ḽiṅwe ḽo imelelwaho kha vhusimamilayo, zwi tshi yelana na vhuimeleli hao, uri ḽihoro ḽiṅwe na ḽiṅwe na murangaphanḓa walo ḽi kone u shuma mishumo yaḽo kha vhusimamilayo zwavhuḓi; na</li>
      <li>u dzhielwa nṱha ha murangaphanḓa wa ḽihoro ḽihanedzi ḽihulwanesa kha vhusimamila uri a vhe ene Murangaphanḓa wa Ḽihanedzi.</li>
    </ol>
  </li>
</ol>

<h3 id="vhualu">117. Vhuṱalu</h3>

<ol>
  <li>Miraḓo ya khorotshitumbe ya vunḓu, na vharumiwa vha vunḓu vha tshoṱhe kha Khoro ya Mavunḓu ya Lushaka—
    <ol>
      <li>vha na mbofholowo ya u amba kha vhusimamilayo na kha komiti dzayo, hu tshi tevhedzwa milayo na ndaela dzayo; na uri</li>
      <li>a I nga iswi khothe ya vhulamukanyi malugana na zwa vhukhakhi, u fariwa, u hoṋelwa dzhele kana u pfi vha na vhuḓifhinduleli kha zwa tshinyalelo dza—
        <ol>
          <li>zwiṅwe na zwiṅwe zwe vha zwi amba, u zwi bvisa phanḓa kana u zwi ṋea vhusimamilayo ha vunḓu kana iṅwe na iṅwe ya komiti dzayo; kana</li>
          <li>zwiṅwe na zwiṅwe zwo dzumbululwaho nga nṱhani ha zwe vha zwi amba, u zwi bvisa kana u zwi ṋea vhusimamilayo kana iṅwe na iṅwe ya komiti dzayo.</li>
        </ol>
      </li>
    </ol>
  </li>
  <li>Vhuṅwe vhuṱalu na u sa kwamea nga zwoṱhe nga vhusimamilayo ha vunḓu na miraḓo yaḽo zwi nga randelwa nga mulayo.</li>
  <li>Miholo na magavhelo na mbuelo zwi fhiwaho miraḓo ya vhusimamilayo ha vunḓu zwi badelwa zwi tshi bva kha Tshikwama tsha Mbuelo tsha Vunḓu.</li>
</ol>

<h3 id="u-kona-u-swikelela-ha-nnyi-na-nnyi-na-u-dzhenelelea-kha-vhusimamilayo-ha-vunu">118. U kona u swikelela ha nnyi na nnyi na u dzhenelelea kha vhusimamilayo ha vunḓu</h3>

<ol>
  <li>Vhusimamilayo ha vunḓu vhu tea u—
    <ol>
      <li>tshimbidza u dzhenela ha nnyi na nnyi kha zwa vhusimamilayo na maṅwe maitele a zwa vhusimamilayo na komiti dzaho; na</li>
      <li>u shuma na mafhungo aho hu si na tshidzumbe, na u farela madzulo aho na a dzikomiti, zwi tshi itea khagala, fhedzi hu tea u dzhiiwa vhukando ho teaho ha—
        <ol>
          <li>u langula u swikelela ha nnyi na nnyi zwi tshi katela na u swikelela ha vhoramafhungo, kha vhusimamilayo na komiti dzaho; na</li>
          <li>na u ita uri muthu muṅwe na muṅwe a setshiwe, nahone arali zwo tea, u hanela muthu a tshi dzhena kana u bviswa ha muthu muṅwe na muṅwe.</li>
        </ol>
      </li>
    </ol>
  </li>
  <li>Ndayotewa ya vunḓu I nga si thivhele vhathu, hu tshi katelwa na vhoramafhungo kha dzulo ḽa komiti nga nnḓa ha musi zwo fanela nahone zwi tshi pfesesea u zwi ita kha tshitshavha tshi re khagala tsha demokirasi.</li>
</ol>

<h3 id="u-ivhadzwa-ha-milayotibe">119. U ḓivhadzwa ha milayotibe</h3>

<p>Mulayotibe u nga ḓivhadzwa kha Vhusimamilayo fhedzi nga Miraḓo ya khorotshitumbe ya vunḓu kana komiti kana muraḓo wa vhusimamilayo ha vunḓu, fhedzi Mulayotibe wa zwa masheleni
u tea u ḓivhadzwa nga Muraḓo wa khorotshitumbe a re na vhuḓifhinduleli kha zwa masheleni a vunḓu.</p>

<h3 id="milayotibe-ya-zwa-masheleni">120. Milayotibe ya zwa masheleni</h3>

<ol>
  <li>Mulayotibe ndi Mulayotibe wa zwa masheleni arali u tshi—
    <ol>
      <li>kovha masheleni;</li>
      <li>u vhila mithelo ya vunḓu, mithelo miṅwe-vho, kana muingathengo;</li>
      <li>u fhelisa kana u fhungudza, kana u tendelwa u sa badela mithelo ya vunḓu, miṅwe mithelo-vho, na muingathengo muṅwe na muṅwe wa mavunḓu; kana</li>
      <li>u ṋea thendelo ya mbadelo dzo livhanaho dza Tshikwama tsha Muthelo wa Mbuelo tsha Vunḓu.</li>
    </ol>
  </li>
  <li>Mulayotibe wa zwa Masheleni u nga si kone u shuma na maṅwe mafhungo nga nnḓa ha—
    <ol>
      <li>mafhungo maṱuku ane a tshimbilelana na kukovhekanyele kwa masheleni;</li>
      <li>u kombetshedza, u fheliswa kana u fhungudzwa ha mithelo ya vunḓu, muṅwe muthelo-vho kana muingathengo;</li>
      <li>u ṋea thendelo ya u sa badela kana u thela mithelo ya vunḓu, miṅwe mithelo-vho, muingathengo wa vunḓu; kana</li>
      <li>u ṋea thendelo ya mbadelo dzo livhanaho dza Tshikwama tsha Muthelo wa Mbuelo tsha Vunḓu.</li>
    </ol>
  </li>
  <li>
    <p>Mulayo wa Vunḓu u tea u ṋetshedza matshimbidzele ane ngao vhusimamilayo ha vunḓu ha ḓo khwinisa ngaho Milayotibe ya zwa masheleni.</p>

    <blockquote class="note">
      <p>[Khethekanyo ya. 120 yo imelwa nga khethekanyo ya. 3 ya Mulayo wa Khwiniso ya Vhusumbe ya Ndayotewa wa 2001.]</p>
    </blockquote>
  </li>
</ol>

<h3 id="u-ea-thendelo-kha-milayotibe">121. U ṋea thendelo kha milayotibe</h3>

<ol>
  <li>ThMulangavunḓu u tea u ṋea thendelo na u saina Mulayotibe wo phasiswaho nga vhusimamilayo ha vunḓu u ya nga ino Ndima kana, arali Mulangavunḓu a sa khou tou zwi pfesesa zwavhuḓi uri uyo Mulayotibe wo tea na u ita ngauralo malugana na Ndayotewa, u ḓo u rumela murahu kha vhusimamilayo uri u sedzulusiwe hafhu.</li>
  <li>Arali, nga murahu ha tsedzuluso, zwa wanala uri Mulangavunḓu u pfesesa nga vhuḓalo Mulayotibe, Mulangavunḓu u tea u ṋea thendelo na u saina Mulayotibe uyo, arali zwi songo ralo Mulangavunḓu u fanela u—
    <ol>
      <li>ṋea thendelo na u saina Mulayotibe; kana</li>
      <li>u fhirisela kha Khothe ya Ndayotewa uri I ṋee tsheo yayo kha u tea hawo siani ḽa Ndayotewa.</li>
    </ol>
  </li>
  <li>Arali Khothe ya Ndayotewa ya sumbedza uri Mulayotibe uyo u anana na Ndayotewa, Mulangavunḓu u tea u ṋea thendelo na u saina.</li>
</ol>

<h3 id="khumbelo-nga-mirao-kha-khothe-ya-zwa-ndayotewa">122. Khumbelo nga miraḓo kha khothe ya zwa Ndayotewa</h3>

<ol>
  <li>Miraḓo ya vhusimamilayo ha vunḓu I nga ita khumbelo kha khothe ya zwa Ndayotewa uri hu itwe ndaela ya u ḓivhadza uri mulayo kana tshipiḓa tsha Mulayo wa vunḓu a tshi anani na Ndayotewa.</li>
  <li>Khumbelo—
    <ol>
      <li>i fanela u tikedzwa nga tshivhalo tshi si ho fhasi ha phesenthe dza 20 dza miraḓo ya vhusimamilayo; na</li>
      <li>i fanela u itwa hu saathu u fhela maḓuvha a 30 u bva musi Mulangavunḓu o saina Mulayo.</li>
    </ol>
  </li>
  <li>Musi khumbelo I tshi itiwa, Khothe ya Ndayotewa I nga ṋea ndaela ya uri Mulayo kana tshipiḓa tsha Mulayo tshine tsha tea u itelwa khumbelo u ya nga khethekanyo ṱhukhu ya (1) a tshi shumi u swikela Khothe I tshi tshea kha khumbelo arali—
    <ol>
      <li>dzangalelo ḽa zwa vhulamukanyi ḽi tshi ṱoḓa uri hu itiwe ngauralo;-na</li>
      <li>khumbelo I na khonadzeo khulwane ya u bvelela.</li>
    </ol>
  </li>
  <li>Arali khumbelo I songo bvelela, nahone I songo sumbedza u vha na khonadzeo ya u bvela phanḓa, Khothe ya Ndayotewa I nga ṋea ndaela ya uri vhahumbeli vha badele tshinyalelo yoṱhe.</li>
</ol>

<h3 id="nyanadzo-ya-milayo-ya-vunu">123. Nyanḓadzo ya milayo ya vunḓu</h3>

<p>Mulayotibe wo tendelwaho nga Mulangavunḓu na u sainwa ngae u vha Mulayo wa vunḓu u tea u anḓadzwa nga u ṱavhanya na u thoma u shuma musi wo no anḓadzwa kana nga ḓuvha ḽo tiwaho u ya nga Mulayo.</p>

<h3 id="u-vhulungwa-ha-milayo-ya-vunu-nga-nila-yo-tsireledzeaho">124. U vhulungwa ha milayo ya Vunḓu nga nḓila yo tsireledzeaho</h3>

<p>Khophi yo sainiwaho ya Mulayo wa Vunḓu I dzhiiwa sa vhuṱanzi ho fhelelaho ha mbetshelo dza Mulayo nahone nga murahu ha u
anḓadziwa, I tea u vhewa nga nḓila yo tsireledzeaho nga Khothe ya Ndayotewa.</p>

<h2 id="khorotshitumbe-dza-vunu">Khorotshitumbe dza vunḓu</h2>

<h3 id="maanalanga-a-khorotshitumbe-dza-vunu">125. Maanḓalanga a khorotshitumbe dza vunḓu</h3>

<ol>
  <li>Maanḓalanga a khorotshitumbe a Vunḓu o vhewa kha Mulangavunḓu wa Vunḓu ḽeneḽo.</li>
  <li>Mulangavunḓu khathihi na miṅwe miraḓo ya Khoro ya Khorotshitumbe vha shumisa maanḓa a khorotshitumbe nga—
    <ol>
      <li>u shumisa mulayo wa vunḓu kha vunḓu;</li>
      <li>u thoma u shumiswa ha milayo yoṱhe ya lushaka kha masia a mushumo e a tetshelwa one o sumbedzwaho kha Sheduḽu ya 4 kana ya 5 nga nnḓa ha musi Ndayotewa kana Mulayo wa Phalamennde u tshi sumbedza nga iṅwe nḓila;</li>
      <li>u langula milayo ya lushaka kha vunḓu I welaho nga nnḓa ha masia a mishumo o ṋewaho kha Sheduḽu ya 4 na ya 5, ndangulo ya hone ine ya vha yo kumedzelwaho kha khorotshitumbe ya vunḓu hu tshi tevhelwa Mulayo wa Phalamennde;</li>
      <li>u bveledza na u thoma u shumisa mbekanyamaitele ya vunḓu;</li>
      <li>u konanya mishumo ya ndaulo ya vunḓu na mihasho yawo;</li>
      <li>u lugisa na u thoma milayo ya vunḓu; na</li>
      <li>u ita mishumo miṅwe na miṅwe yo ṋewaho hu tshi tevhelwa Ndayotewa kana Mulayo wa Phalamennde.</li>
    </ol>
  </li>
  <li>U ya nga khethekanyo ṱhukhu ya (2) (b) vunḓu ḽi na maanḓalanga a khorotshitumbe (b) fhedzi u swika afho hune maanḓa a ndaulo ya vunḓu a nga kona u vha na vhuḓifhinduleli. Muvhuso wa lushaka, nga milayo na nga maṅwe maga-vho, u fanela u thusa vunḓu u bveledza vhukoni ha ndaulo vhu ṱoḓeaho kha u shumisa maanḓa aḽo na u ita mishumo nga vhukoni sa zwe zwa bulwa kha khethekanyo ṱhukhu ya 2.</li>
  <li>Phambano iṅwe na iṅwe I yelanaho na vhukoni ha ndaulo ya vunḓu zwi tshi kwama mishumo miṅwe na miṅwe zwi fanela u fhiriselwa kha Khoro ya lushaka ya Mavunḓu nga ḽikumedzwa hu saathu u fhela maḓuvha a 30 yo fhiriselwa kha Khoro.</li>
  <li>U ya nga ha Khethekanyo ya 100, u shumiswa ha mulayo wa lushaka kha vunḓu zwi wela fhasi ha maanḓa a khorotshitumbe ya vunḓu.</li>
  <li>Khorotshitumbe ya Vunḓu I tea u shuma I tshi tevhedza—
    <ol>
      <li>Ndayotewa; na</li>
      <li>Ndayotewa ya vunḓu, arali Ndayotewa yo phasiselwa vunḓu.</li>
    </ol>
  </li>
</ol>

<h3 id="u-etshedza-mishumo">126. U ṋetshedza mishumo</h3>

<ol>
  <li>Muraḓo wa Khorotshitumbe ya vunḓu a nga ṋetshedza maanḓa maṅwe na maṅwe ane a ḓo shumiswa kana mushumo muṅwe na muṅwe une wa tea u itwa hu tshi tevhedzwa Mulayo wa Phalamennde kana Mulayo wa vunḓu kha Muraḓo kha Khoro ya Masipala. Mushumo u fanela—
    <ol>
      <li>u itwa hu tshi tevhedzwa thendelano vhukati ha Muraḓo wa khorotshitumbe kana Khoro ya Masipala yo teaho;</li>
      <li>u tea u anana na Mulayo une ngawo mishumo iyo ya tea u itwa, na maanḓa a tea u shumiswa; na</li>
      <li>u thoma u shuma musi wo ḓivhadzwa nga Mulangavunḓu.</li>
    </ol>
  </li>
</ol>

<h3 id="maana-na-mishumo-ya-vhalangavunu">127. Maanḓa na mishumo ya Vhalangavunḓu</h3>

<ol>
  <li>Mulangavunḓu wa vunḓu u na maanḓa na mishumo yo ṋewaho ofisi yawe nga Ndayotewa na mulayo muṅwe na muṅwe.</li>
  <li>Mulangavunḓu wa vunḓu u na vhuḓifhinduleli ha—
    <ol>
      <li>u ṋea thendelo na u saina Milayotibe;</li>
      <li>u humisela Mulayotibe murahu kha vhusimamilayo ha vunḓu uri u sedzuluswe hafhu malugana na u anana hawo na Ndayotewa;</li>
      <li>u fhirisela Mulayotibe kha Khothe ya Ndayotewa u itela tsheo yawo malugana na u anana ha Mulayotibe na Ndayotewa;</li>
      <li>u vhidza vhusimamilayo muṱanganoni u songo ḓoweleaho u itela mafhungo o khetheaho;</li>
      <li>u nanga khomishini dza tsedzuluso, na</li>
      <li>u ḓivhadza (vhidza) dzireferandamu kha vunḓu a tshi tevhedza mulayo wa lushaka.</li>
    </ol>
  </li>
</ol>

<h3 id="khetho-dza-vhalangavunu">128. Khetho dza Vhalangavunḓu</h3>

<ol>
  <li>Kha dzulo ḽaho ḽa u thoma nga murahu ha khetho, na tshifhinga tshoṱhe musi zwi tshi ṱoḓea uri hu ḓadziwe tshikhala, Vhusimamilayo ha vunḓu vhu tea u khetha mufumakadzi kana munna u bva kha miraḓo yaho uri a vhe Mulangavunḓu.</li>
  <li>
    <p>Muhaṱuli o nangiwaho nga Phresidennde wa Khothe ya zwa Ndayotewa u tea u ranga phanḓa khetho dza Mulangavunḓu. Maitele o buliwaho kha Tshipiḓa tsha A tsha Sheduḽu ya 3 a shuma kha u khethiwa ha Mulangavunḓu.</p>

    <blockquote class="note">
      <p>[Khethekanyo ṱhukhu ya. (2) yo imelwa nga khethekanyo ya. 10 ya Mulayo wa Khwiniso ya Vhurathi ya Ndayotewa wa 2001.]</p>
    </blockquote>
  </li>
  <li>
    <p>Khetho dza u ḓadza tshikhala ofisini ya Mulangavunḓu dzi tea u fariwa nga tshifhinga na ḓuvha ḽo tiwaho nga Phresidennde wa Khothe ya zwa Ndayotewa, fhedzi hu saathu fhela maḓuvha a 30 u bva nga ḓuvha ḽe tshikhala itsho tsha ṱutshelwa.</p>

    <blockquote class="note">
      <p>[Khethekanyo ṱhukhu ya. (3) yo imelwa nga khethekanyo ya. 10 ya Mulayo wa Khwiniso ya Vhurathi ya Ndayotewa wa 2001.]</p>
    </blockquote>
  </li>
</ol>

<h3 id="u-thomiwa-ha-mushumo-wa-ofisini-nga-vhalangavunu">129. U thomiwa ha mushumo wa ofisini nga Vhalangavunḓu</h3>

<p>Musi muthu o khethiwa sa Mulangavunḓu u tea u thoma u shuma hu saathu u fhela maḓuvha maṱanu o khethiwa nga u ana kana u khwaṱhisedza kha u fulufhedzea kha Riphabuḽiki na u tevhedzela Ndayotewa, u ya nga ha Sheduḽu ya 2.</p>

<h3 id="tshifhinga-tsha-mulangavunu-tsha-u-vha-ofisini-na-tsha-u-bviswa-ofisini">130. Tshifhinga tsha mulangavunḓu tsha u vha ofisini na tsha u bviswa ofisini</h3>

<ol>
  <li>Tshifhinga tsha ofisi tsha Mulangavunḓu tshi thoma musi a tshi dzhia tshidzulo tshawe na u fhela musi a tshi ṱutshela tshikhala kana musi muṅwe muthu o khethiwaho sa Mulangavunḓu a tevhelaho a tshi dzhia tshidzulo tshawe.</li>
  <li>A hu na muthu ane a ḓo vha Mulangavunḓu zwifhinga zwi fhiraho zwivhili ofisini, fhedzi musi muthu a tshi khethiwa u ri a ḓadze tshikhala tshi si na muthu ofisini ya Mulangavunḓu, tshifhinga tsha u bva kha u khethiwa uho u ya kha khetho dzi tevhelaho a tshi dzhiiwi sa tshifhinga tsha ofisi.</li>
  <li>Vhusimamilayo ha vunḓu, nga ḽikumedzwa ḽe ḽa tikedzwa nga vouthu ya u tikedza ya mbili tshararu ya miraḓo yaho, vhu nga bvisa Mulangavunḓu kha ofisi zwi tshi bva kha—
    <ol>
      <li>u pfuka huhulwane ha Ndayotewa kana mulayo;</li>
      <li>mikhwa yo bvaho nḓilani; kana</li>
      <li>u balelwa u ita mishumo ya ofisi.</li>
    </ol>
  </li>
  <li>Muṅwe na muṅwe we a vhuya a bviswa ofisini ya Mulangavunḓu u ya nga khethekanyo ṱhukhu ya (3)(a) kana (b) ha ngo fanela u wana mbuelo dza heyo ofisi, na uri a nga si kone u shuma kha ofisi ifhio na ifhio ya muvhuso.</li>
</ol>

<h3 id="vhafarela-vhalangavunu">131. Vhafarela-Vhalangavunḓu</h3>

<ol>
  <li>Musi Mulangavunḓu a siho kana a sa koni u ita mishumo ya ofisi ya Mulangavunḓu, kana musi ofisi ya Mulangavunḓu I si na muthu, mufari wa ofisi u ya nga mutevhe u re afho fhasi, u ḓo imela Mulangavunḓu—
    <ol>
      <li>Muraḓo wa khorotshitumbe o nangiwaho nga Mulangavunḓu.</li>
      <li>Muraḓo wa khorotshitumbe o nangiwaho nga miṅwe Miraḓo ya Khoro.</li>
      <li>Mulangadzulo, u swikela musi vhusimamilayo vhu tshi nanga muṅwe wa miraḓo yaho.</li>
    </ol>
  </li>
  <li>Mufarela-Mulangavunḓu u na vhuḓifhinduleli, maanḓa na mishumo ya Mulangavunḓu.</li>
  <li>Musi a saathu u dzhia vhuḓifhinduleli, maanḓa na mishumo ya Mulangavunḓu, Mufarela-Mulangavunḓu u tea u ana kana u khwaṱhisedza u fhulufhedzea hawe kha Riphabuḽiki na kha u tevhedza Ndayotewa, u ya nga Sheduḽu ya 2.</li>
</ol>

<h3 id="khorotshitumbe">132. Khorotshitumbe</h3>

<ol>
  <li>Khorotshitumbe ya vunḓu yo vhumbiwa nga Mulangavunḓu, sa ṱhoho ya Khoro na miraḓo I si fhasi ha miṱanu nahone I sa fhiri fumi vho vheiwaho nga Mulangavunḓu vha tshi bva kha miraḓo ya vhusimamilayo ha vunḓu.</li>
  <li>Mulangavunḓu wa vunḓu u thola miraḓo ya Khorotshitumbe, a vha fha maanḓa na mishumo nahone a nga vha pandela.</li>
</ol>

<h3 id="vhuifhinduleli">133. Vhuḓifhinduleli</h3>

<ol>
  <li>Miraḓo ya khorotshitumbe ya vunḓu vha na vhuḓifhinduleli kha mishumo ya khorotshitumbe ye vha I ṋewa nga Mulangavunḓu.</li>
  <li>Miraḓo ya Khorotshitumbe ya vunḓu nga tshavho, na nga muthihi nga muthihi vha na vhuḓifhinduleti kha vhusimamilayo musi vha tshi shumisa maanḓa na u ita mishumo yavho.</li>
  <li>Miraḓo ya Khorotshitumbe ya vunḓu vha tea—
    <ol>
      <li>u shuma vha tshi tevhedza Ndayotewa, nahone arali ndayotewa ya vunḓu yo phasisiwa kha vunḓu, na yeneyo- vho ndayotewa; na</li>
      <li>u ṋea muvhigo wo fhelelaho nahone wa nga misi kha vhusimamilayo malugana na mafhungo a re fhasi ha ndangulo yayo.</li>
    </ol>
  </li>
</ol>

<h3 id="u-bvela-phana-na-u-shuma-ha-khorotshitumbe-nga-murahu-ha-khetho">134. U bvela phanḓa na u shuma ha khorotshitumbe nga murahu ha khetho</h3>

<p>Musi khetho dza vhusimamilayo ha vunḓu dzi tshi fariwa, Khorotshitumbe na miraḓo yayo vha ḓo ita mishumo u swikela musi muthu o khethiwaho sa Mulangavunḓu nga vhusimamilayo vhu tevhelaho a tshi thoma u shuma ofisini yawe.</p>

<h3 id="muano-kana-khwahisedzo-1">135. Muano kana khwaṱhisedzo</h3>

<p>Phanḓa ha musi miraḓo ya Khorotshitumbe ya vunḓu vha saathu u thoma u ita mishumo yavho, vha tea u ana kana u khwaṱhisedza u fhulufhedzea kha Riphabuḽiki na u ḓo tevhedzela Ndayotewa, u ya</p>

<h3 id="vhuifari-ha-mirao-ya-khorotshitumbe">136. Vhuḓifari ha miraḓo ya khorotshitumbe</h3>

<ol>
  <li>Miraḓo ya Khorotshitumbe ya vunḓu vha tea u shuma u ya nga ha maitele a vhuḓifari o randelwaho nga mulayo wa lushaka.</li>
  <li>Miraḓo ya Khorotshitumbe ya vunḓu a vho ngo tendelwa u—
    <ol>
      <li>shuma miṅwe mishumo I badelaho;</li>
      <li>shuma nga nḓila iṅwe na iṅwe ine ya si anane na mushumo wa ofisini dzavho, khathihi na u ḓidzhenisa kha maitele maṅwe na maṅwe ane a nga vha dzhenisa khomboni ya phambano vhukati ha mishumo yavho ya tshiofisi na madzangalelo avho vhone vhaṋe; kana</li>
      <li>u shumisa maimo avho kana mafhungo maṅwe na maṅwe e vha a ṋewa kha u ḓipfumisa kana u vhuedza muṅwe muthu zwi songo tea.</li>
    </ol>
  </li>
</ol>

<h3 id="u-fhiriswa-ha-mishumo">137. U fhiriswa ha mishumo</h3>

<ol>
  <li>Mulangavunḓu, nga mulevho, a nga fhirisela kha muraḓo wa Khorotshitumbe—
    <ol>
      <li>ndaulo ya mulayo muṅwe na muṅwe zwo ṋewaho muṅwe muraḓo; kana</li>
      <li>maanḓa maṅwe na maṅwe kana mushumo wo ṋetshedzwaho muṅwe muraḓo nga mulayo.</li>
    </ol>
  </li>
</ol>

<h3 id="u-etshedzwa-ha-mishumo-lwa-tshifhinganyana">138. U ṋetshedzwa ha mishumo lwa tshifhinganyana</h3>

<p>Mulangavunḓu wa vunḓu a nga ṋea maanḓa kana mishumo ya muṅwe muraḓo a siho ofisini yawe kana a sa koni u shumisa maanḓa eneo kana u ita mushumo wawe kha muṅwe muraḓo wa Khorotshitumbe.</p>

<h3 id="u-dzhenelela-ha-vunu-kha-zwa-muvhuso-wapo">139. U dzhenelela ha vunḓu kha zwa muvhuso wapo</h3>

<ol>
  <li>Musi Masipala a sa koni kana a tshi balelwa u ita mishumo yawe ya khorotshitumbe u ya nga Ndayotewa kana mulayo, khorotshitumbe ya vunḓu yo teaho I nga dzhenelela nga u dzhia maga o teaho u vhona uri mishumo I shumiwe, zwi tshi katela—
    <ol>
      <li>u bvisa ndaela I yaho kha Khorotshitumbe ya Masipala, I ṱalutshedzaho he u balelwa u ita mishumo ha swika hone, na u bula maga o teaho u dzhiwa uri hu kone u itwa mushumo;</li>
      <li>u thoma u vha na vhuḓifhinduleli malugana na mushumo wo teaho kha iḽo vunḓu musi zwi zwa ndeme—
        <ol>
          <li>u itela uri hu vhe na maimo a lushaka a ndeme kana u swikelela maimo a fhasisa a nḓisedzo ya tshumelo;</li>
          <li>u thivhela iyo Khoro ya Masipala kha u dzhia maga a songo ḓaho ane a nga vhaisa madzangalelo a muṅwe Masipala kana vunḓu ḽoṱhe; kana</li>
          <li>u itela uri hu vhe na vhuthihi ha zwa ikonomi; kana</li>
        </ol>
      </li>
      <li>u fhaladzwa ha Khoro ya Masipala na u thola mulanguli u swikela Khoro yo Khethwaho ya Masipala ntswa I tshi ḓivhadzwa uri yo khethiwa, arali nyimele dzi tshi swikisa henefho.</li>
    </ol>
  </li>
  <li>Arali khorotshitumbe ya vunḓu ya dzhenelela kha zwa masipala u ya nga khethekanyo ṱhukhu ya (1)(b)—
    <ol>
      <li>i fanela u ṋekedza nḓivhadzo yo tou ṅwalwaho ya u dzhenelela kha—
        <ol>
          <li>thmuraḓo wa Khabinethe a re na vhuḓifhinduleli ha zwa muvhuso wapo; na</li>
          <li>vhusimamilayo ha vunḓu ho teaho na Khoro ya Mavunḓu ya Lushaka, hu saathu u fhela maḓuvha a 14 nga murahu ha u dzhenelela;</li>
        </ol>
      </li>
      <li>u dzhenelela hu fanela u fheliswa arali—
        <ol>
          <li>muraḓo wa Khabinethe a re na vhuḓifhinduleli ha zwa mivhuso yapo a hanedzana na u dzhenelela hu saathu u fhela maḓuvha a 28 u bva tshe u dzhenelela ha u thoma kana mafheleloni a tshenetsho tshifhinga a vha a saathu tendela u dzhenelela; na</li>
          <li>Khoro ya hanedzana na u dzhenelela hu saathu u fhela maḓuvha a 180 nga murahu ha musi u dzhenelela ho thoma kana mafheleloni a tshifhinga tsha u dzhenelela; na</li>
        </ol>
      </li>
      <li>Khoro I fanela uri, musi I tshi khou dzhenelela, I sedzuluse u dzhenelela tshifhinga tshoṱhe, I ite themendelo dzo teaho kha khorotshitumbe ya vunḓu.</li>
    </ol>
  </li>
  <li>Arali Khoro ya Masipala ya fhaladzwa u ya nga khethekanyo ṱhukhu ya (1) (c)—
    <ol>
      <li>khorotshitumbe ya vunḓu I fanela u ṋetshedza nḓivhadzo yo tou        ṅwalwaho ya u fhaladzwa nga u ṱavhanya kha—
        <ol>
          <li>muraḓo wa Khabinethe a re na vhuḓifhinduleli ha zwa mivhuso yapo; na</li>
          <li>vhusimamilayo ha vunḓu ho teaho na khoro ya Mavunḓu ya Lushaka; nahone</li>
        </ol>
      </li>
      <li>u fhaladzwa hu thoma ho no fhela maḓuvha a 14 u bva ḓuvha ḽine nḓivhadzo ya ṱanganedzwa nga Khoro nga nnḓa ha musi zwo vhetshelwa thungo nga onoyo muraḓo wa Khabinethe kana Khoro phanḓa ha ḓuvha ḽa u guma ḽa eneo maḓuvha a 14.</li>
    </ol>
  </li>
  <li>Arali masipala a sa koni u fusha kana a sa fushi vhuḓifhinduleli vhu re kha Ndayotewa kana mulayo wa u tendela mugaganyagwama kana maṅwe maga a u gonyisa mbuelo ane a vha a ndeme kha u ita uri mugaganyagwama u tevhedzwe, khorotshitumbe ya vunḓu yo teaho I fanela u dzhenelela nga u dzhia maga o teaho u vhona uri mugaganyagwama kana maga a u gonyisa mbuelo a a tendelwa, hu tshi katelwa na u fhaladzwa ha Khoro ya Masipala—
    <ol>
      <li>u thola mulanguli u swikela Khoro ya Masipala I tshi ambiwa uri yo khethiwa; na</li>
      <li>u tendela mugaganyagwama wa tshifhinganyana kana maga a u gonyisa mbuelo u ṋekedza u itela u bvela phanḓa ha u shuma ha masipala.</li>
    </ol>
  </li>
  <li>Arali masipala, nga mulandu wa thaidzo kha zwa masheleni, u tshi khou kundelwa u ṋetshedza tshumelo dza mutheo kana u swikelela mbofho dzawo dza masheleni, khorotshitumbe ya vunḓu yo teaho I fanela u—
    <ol>
      <li>thoma maano a u wana vhukoni ha masipala ha u swikelela vhuḓifhinduleli hawo ha u ṋetshedza tshumelo dza mutheo kana mbofho dza zwa masheleni, dzine dza vha—
        <ol>
          <li>u ḓilugisa hu tshi tevhedzwa mulayo wa lushaka; na</li>
          <li>u vhofha masipala kha u shumisa maanḓa awo a mulayo na a khorotshitumbe, fhedzi u swika hune wa kona u tandulula thaidzo dza mafhungo adzo a masheleni; na</li>
        </ol>
      </li>
      <li>fhaladza Khoro ya Masipala, arali masipala u tshi kundelwa kana u sa koni u ṋea thendelo ya maga a vhusimamilayo, hu tshi katelwa na mugaganyagwama kana maṅwe maga ane a gonyisa mbuelo, o teaho kha u ita uri maano a u vhuisa a shume, na—
        <ol>
          <li>u thola mulanguli u swikela Khoro ya Masipala yo khethiwaho yo no ḓivhadzwa uri yo khethiwa; na</li>
          <li>u tendela mugaganyagwama wa tshifhinganyana kana maṅwe maga a u gonyisa mbuelo kana maṅwe maga ane a thusa maano a u vhuisa kha u tendela u bvela phanḓa ha u shuma ha masipala; kana</li>
        </ol>
      </li>
      <li>arali Khoro ya Masipala I songo fhaladzwa hu tshi tevhedzwa phara ya (b), ya thoma vhuḓifhinduleli hayo kha u shumiswa ha maano a u vhuisa u ya nga hune masipala wa sa ḓo kona kana u shumisa maano a u vhuisa nga iṅwe nḓila.</li>
    </ol>
  </li>
  <li>Arali khorotshitumbe ya vunḓu ya dzhenelela kha masipala u ya nga khethekanyo ṱhukhu ya (4) kana (5), I fanela u ṋetshedza nḓivhadzo ya u dzhenelela kha—
    <ol>
      <li>muraḓo wa Khabinethe a re na vhuḓifhinduleli ha mafhungo a mivhuso yapo; na</li>
      <li>vhusimamilayo ha vunḓu ho teaho na Khoro ya Mavunḓu ya Lushaka, hu saathu u fhela maḓuvha a sumbe u dzhenelela ho thoma.</li>
    </ol>
  </li>
  <li>Arali khorotshitumbe ya vunḓu I tshi kundelwa kana I sa shumisi maanḓa ayo kana I sa shumi mishumo yayo yo bulwaho kha khethekanyo ṱhukhu ya (4) kana (5) nga nḓila yo teaho, khorotshitumbe ya lushaka I fanela u dzhenelela hu tshi tevhedzwa khethekanyo ṱhukhu ya (4) kana (5) madzuloni a khorotshitumbe ya vunḓu yo teaho.</li>
  <li>
    <p>Mulayo wa lushaka u nga langula u shumiswa ha ino khethekanyo, hu tshi katelwa na maitele o thomiwaho nga ino khethekanyo.</p>

    <blockquote class="note">
      <p>[Khethekanyo ya. 139 yo imelwa nga khethekanyo ya. 4 ya Mulayo wa Khwiniso ya Vhufuminthihi ya Ndayotewa wa 2003.]</p>
    </blockquote>
  </li>
</ol>

<h3 id="tsheo-dza-khorotshitumbe">140. Tsheo dza khorotshitumbe</h3>

<ol>
  <li>Tsheo ya Mulangavunḓu wa vunḓu I fanela u vha yo tou ṅwalwa arali yo—
    <ol>
      <li>dzhiiwa hu tshi tevhelwa mulayo; kana</li>
      <li>i tshi nga bveledza mvelelo dza mulayo.</li>
    </ol>
  </li>
  <li>Tsheo yo ṅwaliwaho ya Mulangavunḓu I tea u sainiwa hafhu nga muṅwe Muraḓo wa Khorotshitumbe arali tsheo iyo I tshi kwama mushumo wo    ṋetshedzwaho uyo muṅwe muraḓo.</li>
  <li>Milevho, ndaulo na zwiṅwe zwishumiswa zwa mulayo muṱuku wa vunḓu zwi tea u swikelelwa nga nnyi na nnyi.</li>
  <li>Mulayo wa vunḓu u fanela u sumbedza maitele ane, na nḓila ine zwishumiswa zwo bulwaho kha khethekanyo ṱhukhu ya (3) zwa tea—
    <ol>
      <li>u kumedzwa kha vhusimamilayo ha vunḓu; na</li>
      <li>u tendiwa nga vhusimamilayo ha vunḓu.</li>
    </ol>
  </li>
</ol>

<h3 id="madzinginywa-a-u-sa-vha-na-fhulufhelo">141. Madzinginywa a u sa vha na fhulufhelo</h3>

<ol>
  <li>Arali vhusimamilayo ha Vunḓu, nga vouthu ine ya tikedzwa nga vhunzhi ha miraḓo yaho vhu tshi phasisa ḽidzinginywa ḽa u sa vha na fhulufhelo kha Khorotshitumbe ya vunḓu zwi sa kateli Mulangavunḓu, Mulangavunḓu u tea u dzudzanyulula Khoro.</li>
  <li>Arali Vhusimamilayo ha vunḓu, nga vouthu ine ya tikedzwa nga vhunzhi ha miraḓo yaḽo, vhu tshi phasisa ḽidzinginywa ḽa u sa vha na fhulufhelo kha Mulangavunḓu, Mulangavunḓu na miṅwe miraḓo ya Khorotshitumbe vha tea u ḓirula mushumo.</li>
</ol>

<h2 id="ndayotewa-dza-vunu">Ndayotewa dza Vunḓu</h2>

<h3 id="u-anganedzwa-ha-ndayotewa-dza-vunu">142. U ṱanganedzwa ha ndayotewa dza vunḓu</h3>

<p>Vhusimamilayo ha vunḓu vhu nga phasisa ndayotewa ya vunḓu kana, hune zwa vha zwo tea, wa khwinisa ndayotewa yaho, arali tshivhalo tshi si fhasi ha mbili tshararu tsha miraḓo yaho tsha vouthela Mulayotibe.</p>

<h3 id="zwi-re-ngomu-ha-ndayotewa-dza-vunu">143. Zwi re ngomu ha ndayotewa dza vunḓu</h3>

<ol>
  <li>Ndayotewa ya vunḓu, kana khwiniso ya ndayotewa, I tea u anana na Ndayotewa, fhedzi I nga ita uri hu vhe na—
    <ol>
      <li>zwivhumbeo zwa vhusimamilayo ha vunḓu kana khorotshitumbe na matshimbidzele ane a fhambana na o ṋetshedzwaho kha Ndima ino; kana</li>
      <li>tshiimiswa, mushumo, maanḓalanga na tshiimo tsha zwa vhuhosi ha sialala, hune zwa vha zwo tea.</li>
    </ol>
  </li>
  <li>Mbetshelo dzo katelwaho kha Ndayotewa ya vunḓu kana khwiniso ya ndayotewa hu tshi tevhedzwa phara ya (a) kana (b) ya khethekanyo ṱhukhu ya (1)—
    <ol>
      <li>dzi tea u tendelana na ndeme dzi re kha khethekanyo ya (1) na kha Ndima ya 3; na</li>
      <li>dzi nga si fhe vunḓu maanḓa afhio na afhio kana mushumo ufhio na u fhio u welaho—
        <ol>
          <li>nnḓa ha fhethu ha maanḓa a vunḓu hu tshi tevhedzwa Sheduḽu ya 4 na ya 5 kana;</li>
          <li>nnḓa ha maanḓa na mishumo yo ṋewaho vunḓu nga dziṅwe khethekanyo dza Ndayotewa.</li>
        </ol>
      </li>
    </ol>
  </li>
</ol>

<h3 id="u-anzielwa-ha-ndayotewa-dza-vunu">144. U ṱanzielwa ha ndayotewa dza vunḓu</h3>

<ol>
  <li>Arali vhusimamilayo ha vunḓu ho phasiswa kana u khwinisa ndayotewa, Mulangadzulo wa vhusimamilayo u tea u ṋetshedza ḽiṅwalo ḽa ndayotewa kana khwiniso ya ndayotewa kha Khothe ya zwa Ndayotewa u itela uri i ṱanzielwe.</li>
  <li>A hu na ḽiṅwalo ḽa ndayotewa ya vunḓu kana khwiniso ḽine ḽa ḓo vha mulayo u swikela musi Khothe ya zwa Ndayotewa I tshi ṱanziela—
    <ol>
      <li>zwauri ḽiṅwalo ḽo phasiswa hu tshi tevhedzwa khethekanyo ya 142; na</li>
      <li>zwauri ḽiṅwalo ḽoṱhe ḽi tendelana na khethekanyo ya 143.</li>
    </ol>
  </li>
</ol>

<h3 id="u-sainiwa-u-anadzwa-na-u-vhewa-nga-nila-ya-tsireledzo-ha-ndayotewa-ya-vunu">145. U sainiwa, u anḓadzwa na u vhewa nga nḓila ya tsireledzo ha ndayotewa ya vunḓu</h3>

<ol>
  <li>Mulangavunḓu u tea u tendela na u saina ḽiṅwalo ḽa ndayotewa ya vunḓu kana khwiniso ya ndayotewa ḽe ḽa ṱanzielwa nga Khothe ya zwa Ndayotewa.</li>
  <li>Ḽiṅwalo ḽo tendelwaho na u sainiwa nga Mulangavunḓu ḽi tea u anḓadzwa kha Gazete ya lushaka ya Muvhuso nahone ḽi thome u shuma u bva ḓuvha ḽa nyanḓadzo kana ḽo tiwaho u ya nga ndayotewa kana khwiniso.</li>
  <li>Ḽiṅwalo ḽo sainiwaho ḽa ndayotewa kana khwiniso ya ndayotewa ndi vhuṱanzi ho fhelelaho ha mbetshelo dzaḽo na uri, nga murahu ha musi    ḽo anḓadzwa, ḽi fanela u fhiwa Khothe ya zwa Ndayotewa uri I ḽi vhee nga nḓila yo tsireledzeaho.</li>
</ol>

<h2 id="milayo-i-fhambanaho">Milayo i fhambanaho</h2>

<h3 id="phambano-vhukati-ha-mulayo-wa-lushaka-na-wa-vunu">146. Phambano vhukati ha mulayo wa lushaka na wa vunḓu</h3>

<ol>
  <li>Khethekanyo ini I shuma kha phambano vhukati ha mulayo wa lushaka na wa vunḓu I welaho fhasi ha sia ḽa mushumo ḽo bulwaho kha Sheduḽu ya 4.</li>
  <li>Mulayo wa lushaka u shumaho nga nḓila I fanaho malugana na shango    ḽoṱhe u ḓo langa mulayo wa vunḓu arali ṱhoḓea dzi tevhelaho dzi tshi ḓo fushwa—
    <ol>
      <li>Mulayo wa lushaka u shumana na mafhungo ane a si kone u langulwa zwavhuḓi nga mulayo wo phasiswaho nga mavunḓu eneo nga ḽithihi nga ḽithihi.</li>
      <li>Mulayo wa lushaka u shumana na mafhungo ane, uri hu shumaniwe nao nga nḓila yavhuḓi, zwi ṱoḓa uri mafhungo a shumaniwe nao nga nḓila I fanaho vhukati ha lushaka, na uri mulayo wa lushaka u ite uri hu vhe na u fana nga u thoma—
        <ol>
          <li>milayo na zwiṱandadi;</li>
          <li>mitheo; kana</li>
          <li>mbekanyamaitele dza lushaka.</li>
        </ol>
      </li>
      <li>Mulayo wa lushaka wo tea kha—
        <ol>
          <li>u ita uri hu vhe na tsireledzo ya lushaka;</li>
          <li>u ita uri hu vhe na vhuthihi kha ikonomi;</li>
          <li>u tsireledzwa ha maraga wa vhathu vhoṱhe malugana na u tshimbidzwa ha thundu, tshumelo, lupfumo na mishumo;</li>
          <li>u ṱuṱuwedza zwiito zwa ikonomi u mona na mikano ya vunḓu;</li>
          <li>u ṱuṱuwedza ndingano ya zwikhala kana ndingano ya u swikelela kha tshumelo dza muvhuso; kana</li>
          <li>Tsireledzo ya mupo.</li>
        </ol>
      </li>
    </ol>
  </li>
  <li>Mulayo wa lushaka u ḓo langa mulayo wa vunḓu arali mulayo wa lushaka wa vha wo itelwa u thivhela nyito I songo teaho kha vunḓu ine—
    <ol>
      <li>ya tshinyadza madzangalelo kha zwa ikonomi, mutakalo kana tsireledzo zwa ḽiṅwe vunḓu kana shango nga u angaredza; kana</li>
      <li>wa khakhisa u shumiswa ha mbekanyamaitele ya ikonomi ya lushaka.</li>
    </ol>
  </li>
  <li>Musi hu na phambano malugana na uri naa mulayo wa lushaka wo tea na kha ndivho yo sumbedzwaho kha khethekanyo ṱhukhu ya (2)(c) na zwauri phambano I ḓiswe khothe uri I tandululwe, nahone khothe I tea u dzhiela nṱha thendelo kana u haniwa ha mulayo nga Khoro ya Lushaka ya Mavunḓu.</li>
  <li>Mulayo wa vunḓu u ḓo langa mulayo wa lushaka arali khethekanyo    ṱhukhu ya (2) kana (3) ya sa shuma.</li>
  <li>Mulayo wo itwaho hu tshi tevhedzwa Mulayo wa Phalamennde kana Mulayo wa vunḓu u nga shuma fhedzi arali uyo mulayo wo tendelwa nga Khoro ya Lushaka ya Mavunḓu.</li>
  <li>Arali Khoro ya Mavunḓu ya lushaka ya sa kona u dzhia tsheo hu saathu fhela maḓuvha a 30 a dzulo ḽayo ḽa u thoma u bva tshee mulayo wa fhiriselwa khayo, mulayo uyo u ḓo dzhiwa kha mishumo ya zwoṱhe sa wo tendelwaho nga Khoro.</li>
  <li>Arali Khoro ya Lushaka ya Mavunḓu I sa tendeli mulayo wo bulwaho kha khethekanyo ṱhukhu ya (6) I fanela uri hu saathu fhela maḓuvha a 30 yo dzhia tsheo, I rumele zwiitisi zwa u sa konisa u tendela mulayo kha maanḓalanga o rumelaho uyo mulayo khayo.</li>
</ol>

<h3 id="dziwe-phambano">147. Dziṅwe phambano</h3>

<ol>
  <li>Arali hu na phambano vhukati ha mulayo wa lushaka na mbetshelo dza Ndayotewa ya vunḓu, malugana na—
    <ol>
      <li>mafhungo, ane ino Ndayotewa ya a ṱoḓa kana u lavhelela u phasiswa ha mulayo wa lushaka, mulayo wa lushaka u ḓo langa mbetshelo dzi kwameaho dza Ndayotewa ya vunḓu;</li>
      <li>u dzhenelela ha vhusimamilayo ha lushaka, hu tshi tevhedzwa khethekanyo ya 44 (2), mulayo wa lushaka u ḓo langa mbetshelo dza ndayotewa ya vunḓu; kana</li>
      <li>mafhungo a welaho fhasi ha sia ḽa mushumo ḽo dodombedzwaho kha Sheduḽu ya 4, khethekanyo ya 146 I shuma sa zwine ha tou nga mbetshelo I kwameaho ya ndayotewa ya vunḓu yo vha I mulayo wa vunḓu wo bulwaho kha iyo khethekanyo.</li>
    </ol>
  </li>
  <li>Mulayo wa lushaka wo bulwaho kha khethekanyo ya 44 (2) u ḓo langa mulayo wa vunḓu malugana na mafhungo o bulwaho kha masia a mushumo a re ngomu ha Sheduḽu ya 5.</li>
</ol>

<h3 id="phambano-dzine-dza-si-kone-u-tandululwa">148. Phambano dzine dza si kone u tandululwa</h3>

<p>Arali khuḓano malugana na phambano I sa nga koni u tandululwa nga khothe, mulayo wa lushaka u ḓo langa mulayo wa vunḓu kana ndayotewa ya vunḓu.</p>

<h3 id="tshiimo-tsha-mulayo-une-wa-sa-kone-u-langa">149. Tshiimo tsha mulayo une wa sa kone u langa</h3>

<p>Tsheo nga khothe ya uri mulayo u ḓo langa muṅwe mulayo a zwi nga iti uri uyo muṅwe mulayo u si shume, fhedzi uyo mulayo u ḓo ima u shuma u swikela phambano I tshi tandululwa.</p>

<h3 id="halutshedzo-ya-phambano">150. Ṱhalutshedzo ya phambano</h3>

<p>Musi hu tshi sedzuluswa zwithu zwi ngaho phambano vhukati ha mulayo wa vunḓu na wa lushaka, kana vhukati ha mulayo wa lushaka na ndayotewa ya vunḓu, khothe iṅwe na iṅwe I ḓo takalela ṱhalutshedzo yo teaho ya mulayo kana ndayotewa, ine ya ḓo ita uri hu si vhe na phambano kha ṱhalutshedzo ifhio na ifhio ine ya nga bveledzisa uri hu vhe na phambano.</p>


	</div><!--#wrapper-->
	

	<div id="footer" class="non-printing">
		<div class="footer-content">
			<p>
				<a href="/constitution/" title="Home: My Constitution" class="footer-series">Home</a>
				<a href="0-3-contents.html" title="Contents: Ndayotewa ya Riphabuḽiki ya Afrika Tshipembe" class="footer-book"><em>Ndayotewa ya Riphabuḽiki ya Afrika Tshipembe</em></a>
				<a href="" title="Top: 6. Mavunḓu" class="footer-page">6. Mavunḓu</a>
			</p>
		</div><!--.footer-content-->
	</div><!--#footer-->

	
</body>
</html>

