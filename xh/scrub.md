INTSHAYELELO
============

> *Thina, bantu baseMzantsi-Afrika,*
>
> *Siyaziqonda iintswela-bulungisa zexesha elidlulileyo;*
>
> *Sibothulel’ umnqwazi abo baye bev’ ubunzima ukuze kubekho ubulungisa
> nenkululeko elizweni lethu;*
>
> *Siyabahlonela abo baye basebenzela ukwakha nokuphucula ilizwe lethu;
> kwaye*
>
> *Sikholelwa kwelokuba uMzantsi-Afrika ngowabo bonke abahlala kuwo,
> bemanyene nangona bengafani.*
>
> *Ngoko ke, ngabameli bethu abanyulwe ngokukhululekileyo, samkela lo
> Mgaqo-siseko njengo- mthetho owongamileyo weRiphablikhi ukuze—*
>
> *Kungcibeke imisantsa yexesha elidlulileyo, kwakheke noluntu lwentando
> yesininzi, ubulungisa basentlalweni namalungelo oluntu asisiseko;*
>
> *Kwandlalwe iziseko zoluntu lwentando yesininzi nolukhululekileyo apho
> urhulumente engowentando yabantu kwaye ummi ngamnye ekhuselwe
> ngumthetho ngokulinga- nayo nabanye;*
>
> *Kuphuculwe umgangatho wobomi wabo bonke abemi, kukhululwe nomntu
> ngamnye afikelele kwelona nqanaba anokufikelela kulo lobuchule bakhe;
> kananjalo*
>
> *Kwakhiwe uMzantsi-Afrika omanyeneyo wentando yesininzi okwaziyo
> ukuthabatha indawo yawo onelungelo layo njengelizwe elizimeleyo
> kusapho phakathi kwamanye amazwe.*
>
> *Ngamana uThixo angabakhusela abantu bakowethu. Nkosi sikelel’
> iAfrika. Morena boloka setjhaba sa heso. God seën Suid-Afrika. God
> bless South Africa.*
>
> *Mudzimu fhatutshedza Afurika. Hosi katekisa Afrika.*

ISAHLUKO 1
==========

IZISEKO
-------

#### **IRiphablikhi yoMzantsi-Afrika**

1.  IRiphablikhi yoMzantsi-Afrika ililizwe elinye, elizimeleyo, lentando
    yesininzi elisekelwe koku kulandelayo:

    a.  sokuba ngumntu, ukufikelela ekulinganeni kwabantu bonke
        nokukhuthazwa

> kwamalungelo oluntu neenkululeko omalube nazo;

a.  ukungacaluli ngokobuhlanga nangokobuni;

b.  ukongama koMgaqo-siseko nokulawula komthetho;

c.  ilungelo lokuvota kwabo bonke abantu abadala, umqulu wabavoti omnye
    wezwelonke, unyulo olubakho rhoqo nenkqubo yamaqela amaninzi
    opolitiko yorhulumente wesininzi, ukuqinisekisa uxanduva
    lokuphendula, ukusabela nokusebenzela elubala.

#### **Ukongama koMgaqo-siseko**

1.  Lo Mgaqo-siseko ungumthetho owongamileyo weRiphablikhi; umthetho
    okanye ukwenza okungavisisaniyo nawo kuphuthile kwaye iimbopheleleko
    ezifunwa nguwo mazifezekiswe.

#### **Ubumi**

1.  \(1) Wonke umntu waseMzantsi-Afrika ungummi.

<!-- -->

(2) Bonke abemi–

    a.  banamalungelo ngokulinganayo okuxhamla kumalungelo, kwiinyhweba
        neenzuzo zokuba ngummi; kwaye

    b.  banoxanduva ngokulinganayo lokufeza iimbopheleleko noxanduva
        lokuba ngummi.

(3) Imithetho yepalamente yezwelonke mayithethe ngokuzuzwa kobumi,
    ngokulahlekelwa bubo nangokubuyiselwa kwabo.

#### **Umhobe Wesizwe**

1.  NguMongameli owenza isigqibo ngomhobe wesizwe weRiphablikhi
    ngokwenza isihlokomiso.

#### **Iflegi yelizwe**

1.  Iflegi yelizwe yeRiphablikhi ingumbala omnyama, nagolide, naluhlaza,
    namhlophe, nabomvu, naluhlaza okwesibhakabhaka, njengoko ichazwe
    kwaye yazotywa kwiSihlomelo 1.

#### **Iilwimi**

1.  \(1) Iilwimi zaseburhulumenteni zeRiphablikhi siSepedi, neSesotho,
    neSetswana, neSiswati, nesiVenda, nesiTsonga, nesiBhulu, nesiNgesi,
    nesiNdebele, nesiXhosa, nesiZulu.

<!-- -->

(2) Ngokuqonda imeko yeelwimi zomthonyama zabantu bakowethu nembali yazo
    yokuncitshiswa kokusetyenziswa kwazo, urhulumente makathabathe
    amanyathelo asebenzisekayo naqinisekileyo okuphakamisa umgangatho
    wezi lwimi aze akhuthaze ukusetyenziswa kwazo.

(3) \(a) Urhulumente wezwelonke noorhulumente bamaphondo banokusebenzisa
    naziphi na iilwimi zaseburhulumenteni, bezisebenzisela imisebenzi
    yoburhulumente, becingela ukusetyenziswa kwazo, ukusebenziseka kwazo,
    indleko yokuzisebenzisa, iimeko zengingqi neemfuno zoluntu noko
    kukhethwa luluntu lulonke okanye kwiphondo elo; kodwa yena urhulumente
    wezwelonke kunye norhulumente ngamnye wephondo makasebenzise ubuncinane
    iilwimi ezimbini zaseburhulumenteni.

> \(b) Oomasipala mabacingele ukusetyenziswa kweelwimi ngabahlali kunye
> noko

kukhethwa ngabo.

(2) Urhulumente wezwelonke noorhulumente bamaphondo mabathi, ngokuwis’
    imithetho nangezinye iindlela, bakulawule kwaye bakubek’esweni
    ukusetyenziswa kweelwimi zabo zaseburhulumenteni. Kungekuko ukuba
    kuyaphambukwa koko kutshiwo kwisiqendwana (2), zonke iilwimi
    zaseburhulumenteni mazixatyiswe ngokulinganayo kwaye
    maziphathwe ngokungakhwinisiyo.

(3) IBhodi Yeelwimi YaseMzantsi-Afrika esekwe ngumthetho wepalamente
    wezwelonke–

    a.  mayikhuthaze, kwaye idale iimeko, zokuphuhliswa nokusetyenziswa–

        i.  kwazo zonke iilwimi zaseburhulumenteni;

        ii. kulwimi lwamaKhoi, nolwamaNama nolwamaSan; kunye

        iii. nolwimi lwezandla; kananjalo

    b.  ikhuthaze ize iqinisekise ukuhlonelwa–

        i.  kwazo zonke iilwimi ezisetyenziswa ngokuqhelekileyo ngabantu
            ngabantu eMzantsi-Afrika, kuquka nesiJamani, nesiGrike,
            nesiGujarati, nesiHindi, nesiPhuthukezi, nesiTamil,
            nesiTelegu nesiUrdu; kunye

        ii. nesiArabhu, nesiHebhere, nesiSanskrit kunye nezinye iilwimi
            ezisetyenziselwa ukunqula eMzantsi-Afrika.

ISAHLUKO 2
==========

UMQULU WAMALUNGELO
------------------

#### **Amalungelo**

1.  \(1) Lo Mqulu wamaLungelo ulilitye lembombo lentando
    yesininzi eMzantsi-Afrika. Uqulethe amalungelo abo bonke abantu elizweni
    lethu kwaye uqinisekisa sokuba ngumntu, ukulingana nenkululeko
    yentando yesininzi.

<!-- -->

(2) Urhulumente makawahlonele, awakhusele, awakhuthaze kwaye awafezekise
    amalungelo akuMqulu wamaLungelo.

(3) Amalungelo akuMqulu wamaLungelo anokuthi asikelwe umda lusikelo-mda
    olukwisiqendu 36, okanye olukwenye indawo kuMqulu.

#### **Ukusebenza kwawo**

1.  \(1) UMqulu wamaLungelo usebenza kuwo wonke umthetho, kwaye unkqamangela
    abawisi-mthetho, urhulumente, iinkundla nawo onke
    amacandelo karhulumente.

<!-- -->

(2) Okutshiwo kuMqulu wamaLungelo kunkqamangela umntu okanye inkampani,
    ukuba kuyasebenza kuyo, kuxhomekeke nasekubeni kusebenza
    kangakanani, kucingelwa ubunjani belungelo nobunjani boxanduva oluza
    nelungelo elo.

(3) Xa isebenzisa okutshiwo nguMqulu wamaLungelo kumntu okanye
    kwinkampani ngokwesiqendwana (2), inkundla–

    a.  ukuze iphumeze ilungelo elikuMqulu, mayisebenzise, okanye ukuba

kuyimfuneko, iphuhlise umthetho wohlobo olungabhalwanga phantsi, xa
umthetho wepalamente wona ungalifezekisi elo lungelo; kwaye

a.  isenokuphuhlisa imigaqo yomthetho wohlobo olungabhalwanga phantsi
    ukulisikel’umda ilungelo, kodwa kuxhomekeke ekubeni oko kusikelwa
    umda kuyavumelana kusinina nesiqendu 36(1).

<!-- -->

(2) Inkampani inelungelo lokuxhamla kumalungelo akuMqulu wamaLungelo
    kangangoko kufunwa bubunjani bamalungelo nabubunjani baloo nkampani.

#### **Ukulingana**

1.  \(1) Bonke abantu bayalingana phambi komthetho kwaye banelungelo
    lokukhuselwa ngokulinganayo ngumthetho nokuzuza ngokulinganayo kuwo.

<!-- -->

(2) Ukulingana kuquka ukuxhanyulwa okupheleleyo nokulinganayo kwawo onke
    amalungelo neenkululeko. Ngenjongo yokukhuthaza ukuba kulinganwe,
    kusenokuthatyathwa amanyathelo okuwis’umthetho namanye amanyathelo
    acetyelwe ukukhusela okanye ukuphucula abantu, okanye iindidi
    zabantu, ezihlelelekileyo ngenxa yokucalulwa okungafanelekanga.

(3) Urhulumente akavumelekanga ukuba athi, ngokungqalileyo okanye
    ngokungangqalanga, acalule nabani na ngenye yezi ndlela zilandelayo:
    ngokobuhlanga, ngokobuni, ngokukhulelwa, ngobume bomntu
    ngokwasemtshatweni, ngobuzwe okanye ngemvelaphi yakhe
    ngokwasentlalweni, ngebala, ngotyekelo lwakhe ngokwesondo, ngobudala
    beminyaka, ngokugogeka, ngonqulo, ngesazela, ngenkolelo,
    ngenkcubeko, ngolwimi nangokuzalwa.

(4) Akukho mntu uvumelekileyo ukuba acalule ngokungafanelekanga,
    ngokungqalileyo okanye ngokungangqalanga, ecalula omnye ngenye yezi
    ndlela zixelwe kwisiqendwana (3). Makuwiswe umthetho yipalamente
    yezwelonke ukuthintela ucalulo olungafanelekanga.

(5) Ukucalula ngenye yezi ndlela zidweliswe kwisiqendwana (3) okanye
    ngeendlela eziliqela kwezo kukucalula okungafanelekanga ngaphandle
    kokuba kuveliswa izibakala ezibonisa ukuba olo calulo lufanelekile.

#### **Isidima sokuba ngumntu**

1.  Wonk’ubani unesidima esingenakohluthwa nelungelo lokuba sihlonitshwe
    sakhe kwaye sikhuselwe.

#### **Ubomi**

1.  Wonk’ubani unelungelo lokuphila.

#### **Inkululeko nokukhuseleka komntu**

1.  \(1) Wonk’ubani unelungelo lenkululeko nokukhuseleka, elibandakanya
    ilungelo–

    a.  lokuba angayohluthwa inkululeko ngokuzenzela nje, okanye
        kungekho sizathu sivakalayo;

    b.  lokuba angavalelwa uhalala kungathethwa tyala;

    c.  lokuba angagonyamelwa nangaluphi na uhlobo, nokuba
        kukugonyamelwa ngamagosa aseburhulumenteni okanye ngabantu nje;

    d.  lokuba angangcungcuthekiswa nangayiphi na indlela; nelokuba

    e.  angaphathwa okanye ohlwaywe ngendlela ekhohlakeleyo, engenabuntu
        okanye ethob’.

<!-- -->

(2) Wonk’ubani unelungelo lokuba angenziwa nto emzimbeni nasengqondweni,
    eliquka ilungelo–

    a.  lokuzenzel’isigqibo mayela nokuzala;

    b.  lokukhuseleka komzimba wakhe nokuba ulawulwe nguye; nelokuba

    c.  kungenziwa ufuniselo lonyango okanye lobunzululwazi kuye
        ngaphandle kwemvume yakhe.

#### **Ubukhoboka nomsebenzi wesinyanzelo**

1.  Akukho bani unokwenziwa ikhoboka okanye enziswe
    umsebenzi wesinyanzelo.

#### **Ukuba neemfihlo**

1.  Wonk’ubani unelungelo lokuba neemfihlo, eliquka ilungelo lokuba–

    a.  angasetshwa emzimbeni okanye kungasetshwa umzi wakhe;

    b.  ingasetshwa impahla yakhe;

    c.  zingathathwa izinto zakhe; okanye

    d.  zingaphulaphulwa iincoko zakhe nabanye abantu.

> **Inkululeko yokunqula, yenkolelo noluvo**

1.  \(1) Wonk’ubani unelungelo lokwenza ngokwesazela sakhe, unenkululeko
    yokunqula, yokucinga, yokukholelwa, nokuba noluvo lwakhe.

<!-- -->

(2) Unqulo lunokuqhutywa kumaziko karhulumente okanye kumaziko ancediswa
    ngurhulumente, kodwa kuxhomekeka ekubeni–

    a.  oko kunqula kulandela imigaqo eyenziwe ngabasemagunyeni
        abafanelekileyo;

    b.  kunqulwa ngendlela engakhalazisiyo; kwaye

    c.  ukubakho apho kusimahla kwaye kungokuzithandela.

(3) \(a) Esi siqendu asiyithinteli imithetho yepalamente–

<!-- -->

(i) eyamkelayo imitshato ekungenwe kuyo ngokwesithethe, okanye
    ngokwenkqubo yonqulo, okanye ngokwenkqubo yosapho; okanye

(ii) eyamkela iinkqubo ekuqhutywa ngazo kusapho oluthile ngokwesithethe,
    okanye ngokwabantu bonqulo oluthile.

> \(b) Ukwamkelwa yimithetho yepalamente ngokwesiqendu (a) makuvisisane
> nokutshiwo kwesi siqendu nokunye okutshiwo nguMgaqo-siseko.

#### **Inkululeko yokuthetha**

1.  \(1) Wonk’ubani unelungelo lenkululeko yokuthetha, eliquka–

    a.  inkululeko yamaphephandaba namanye amajelo eendaba;

    b.  inkululeko yokufumana ingcombolo okanye ukunika abanye
        ingcombolo okanye iingcamango;

    c.  inkululeko yokusebenzisa ubuchule bokuziqalela izinto;

    d.  nenkululeko yemfundo nenkululeko yophando kubunzululwazi.

<!-- -->

(2) Ilungelo elikwisiqendwana (1) aliquki–

    a.  ukuphemb’imfazwe;

    b.  ukuthundeza abanye ukwenz’ugonyamelo olukhawulezileyo; okanye

    c.  ukukhuthaza intiyo esekelwe kubuhlanga, ubuzwe, ubuni okanye
        unqulo, nekhuthaza ukwenzakalisa.

#### **Ukuhlanganisana, ukuqhankqalaza, noxwebhu lwezikhalazo**

1.  Wonk’ubani unelungelo lokuhlanganisana nabanye, lokuqhankqalaza
    nelokudlulisa uxwebhu lwezikhalazo, ekwenza oko ngoxolo
    kwaye engaxhobanga.

#### **Inkululeko yokuzibandakanya**

1.  Wonk’ubani unelungelo lokuzibandakanya ngokukhululekileyo.

#### **Amalungelo opolitiko**

1.  \(1) Wonke ummi ukhululekile ukwenza ukhetho kupolitiko, okuquka
    ilungelo–

    a.  lokusungula umbutho wopolitiko;

    b.  lokuthabath’inxaxheba kwimisebenzi yombutho wopolitiko, okanye
        ukuwugayel’amalungu umbutho wopolitiko;

    c.  nokuphum’iphulo lombutho wopolitiko okanye iphulo
        lenjongo yopolitiko.

<!-- -->

(2) Wonke ummi unelungelo lonyulo olukhululekileyo, olungenamkhethe
    nolubakho rhoqo lalo naliphi na iqumrhu lowiso-mthetho
    elisekwe ngokoMgaqo-siseko.

(3) Wonk’ummi ongumntu omdala unelungelo–

    a.  lokuvota kunyulo evotela naliphi na iqumrhu lowiso-mthetho
        elisekwe ngokoMgaqo-siseko, ekwenza oko emfihlakalweni;

    b.  nelokuzigqatsela isikhundla saseburhulumenteni aze, ukuba
        unyuliwe, angene aso.

#### **Ubumi**

1.  Akukho mmi onokohluthwa ubumi.

#### **Inkululeko yokuhamba-hamba nokuhlala**

1.  \(1) Wonk’ubani unelungelo lenkululeko yokuhamba-hamba.

<!-- -->

(2) Wonk’ubani unelungelo lokumka kwiRiphablikhi.

(3) Wonk’ubani unelungelo lokungena kwiRiphablikhi, lokuqhubeka
    engaphakathi kuyo, nelokuhlala naphi na kuyo.

(4) Wonk’ummi unelungelo lokuba nephaspothi.

#### **Inkululeko yokurhweba, yokusebenza nokwenza umsebenzi ofundelweyo**

1.  Wonk’ummi unelungelo lokukhetha ngokukhululeka urhwebo alufunayo,
    umsebenzi okanye umsebenzi awufundeleyo. Ukurhweba, ukusebenza
    okanye ukwenza umsebenzi ofundelweyo kusenokuthi
    kulawulwe ngumthetho.

#### **Ubudlelane emisebenzini**

1.  \(1) Wonk’ubani unelungelo lokuphathwa ngendlela
    engenamkhethe emsebenzini.

<!-- -->

(2) Wonk’umsébenzi unelungelo–

    a.  lokusungula umbutho wabasebenzi nokuzimanya nawo;

    b.  lokuthabath’inxaxheba kwimisebenzi yombutho wabasebenzi
        nakwizicwangciso zayo;

    c.  nelokugwayimba.

(3) Wonk’umqeshi unelungelo–

    a.  lokusungula umbutho wabaqeshi nokuzimanya nawo;

    b.  nelokuthabath’inxaxheba kwimisebenzi yombutho wabaqeshi
        nakwizicwangciso zawo.

(4) Umbutho ngamnye wabasebenzi nombutho ngamnye wabaqeshi unelungelo–

    a.  lokwenz’izigqibo ngolawulo lwawo nezicwangciso zawo nemisebenzi
        yawo;

    b.  lokuququzelela;

    c.  nelokusungula umanyano uze uzibandakanye nalo.

(5) Umbutho ngamnye wabasebenzi, umbutho ngamnye wabaqeshi nomqeshi
    banelungelo lokubandakanyeka kwiingxoxo zokubonisana.
    Kunokuwisw’umthetho wezwelonke ngenjongo yokulawula
    iingxoxo zokubonisana. Xa kunokuthi umthetho wepalamente
    ulisikel’umda ilungelo elikwesi Sahluko, oko kulisikel’ umda
    makuvisisane nesiqendu 36(1).

(6) Umthetho wepalamente wezwelonke usenokuthi uwamkele amalungiselelo
    okhuseleko ombutho wabasebenzi aqulethwe
    kwizivumelwano zendibaniselwano. Xa unokuthi umthetho owiswe
    yipalamente ulisikel’umda ilungelo elikwesi Sahluko, oko
    kulisikel’umda makuvusisane nesiqendu 36(1).

#### **Okusingqongileyo**

1.  Wonk’ubani unelungelo–

    a.  lokuba okusingqongileyo kungabi yingozi kwimpilo yakhe okanye
        kwintlalo- ntle yakhe;

    b.  nelokuba okusingqongileyo kukhuselwe, ukuze kuncedakale
        izizukulwana zangoku nezexesha elizayo, ngokuthi
        kuwisw’imithetho enokubonelela, kusetyenziswa nezinye iindlela–

        i.  ezithintela ungcoliso nokuwohloka kwemeko yokusingqongileyo;

        ii. ezikhuthaza ulondolozo lwendalo;

        iii. nolwenza uphuhliso oluqhubekayo lwemeko yokusingqongileyo
            nokusetyenziswa kobuncwane bendalo ngoxa zikhuthaza
            uphuhliso oluthethelelekayo kuqoqosho nakwintlalo.

#### **Umhlaba okanye izakhiwo**

1.  \(1) Akukho bani onokohluthwa umhlaba okanye isakhiwo ngaphandle kokuba
    kungomthetho osebenza kuwonkewonke, kwaye akukho mthetho onokuvumela
    ukohluthwa komhlaba okanye isakhiwo kungaboniswananga.

<!-- -->

(2) Umhlaba okanye isakhiwo unokuthathwa kuphela ngokomthetho osebenza
    kuwonkewonke–

<!-- -->

(a) ngenjongo eyekarhulumente okanye ukuze kuncedakale uluntu;

(b) xa kuthe kwakho imbuyekezo, exabiso layo, nexesha emayihlawulwe
    ngalo, nendlela emayihlawulwe ngayo, ekufanele ukuba kuvunyelwane
    ngabo bachaphazelekayo, kungenjalo igqitywe yinkundla okanye
    ivunywe yiyo.

<!-- -->

(2) Isixa sembuyekezo nexesha lokuhlawulwa kwayo nendlela yokuhlawulwa
    kwayo mazibe zezinobulungisa nezingakhalazisiyo, zibonakalisa
    ukulinga-lingana okungakhalazisiyo phakathi koncedo oluzuzwa luluntu
    nokuchaphazeleka kwabo bachaphazelekayo, kucingelwa zonke iimeko
    ezifanelwe kukucingelwa, eziquka–

    a.  into osetyenziselwa yona ngoku umhlaba lowo okanye isakhiwo;

    b.  mbali yokuzuzwa kwaloo mhlaba okanye isakhiwo neyokusetyenziswa
        kwawo okanye kwaso;

    c.  ixabiso laloo mhlaba okanye isakhiwo emarikeni;

    d.  ukuthi urhulumente wenza utyalo-mali kangakanani kuwo okanye
        kuso ngokuthe ngqo noncedo-mali ekuzuzweni kwaloo mhlaba okanye
        isakhiwo nokuphuculwa kwawo okanye kwaso okuluncedo;

    e.  nenjongo yokuthathwa kwawo okanye kwaso.

(3) Ngenjongo yokusebenza kwesi siqendu, ukuncedakala koluntu kuquka
    ukuzibophelela kwesizwe ekuguqulweni kwenkqubo yomhlaba, nakwiinguqu
    zokubangela ukuba kufikeleleke ngokungakhalazisiyo kubo bonke
    ubuncwane bendalo boMzantsi-Afrika.

(4) Urhulumente makathabathe amanyathelo afanelekileyo
    ngokuwis’imithetho nangezinye iindlela, ngokobuncwane anabo,
    ukubangela iimeko ezenza ukuba abemi bakwazi ukuba
    nomhlaba ngokungakhalazisiyo.

(5) Umntu okanye abantu abalungelo labo lomhlaba okanye isakhiwo
    lingakhuselekanga ngokwasemthethweni ngenxa yemithetho okanye
    imikhwa yexesha elidlulileyo ecalula ngokobuhlanga unelungelo okanye
    banelungelo, kangangoko kuvunyelwa nguMthetho wePalamente,
    lokubambelela kwilungelo elikhuselekileyo ngokwasemthethweni okanye
    unelungelo okanye banelungelo lokuba abuyiselwe okanye babuyiselwe
    okulingana noko alahlekelwe okanye balahlekelwe kuko.

(6) Umntu okanye abantu abohluthwe umhlaba okanye isakhiwo emva komhla
    we-19 kuJuni 1913 ngenxa yemithetho okanye imikhwa yexesha
    elidlulileyo

> ecalula ngokobuhlanga unelungelo okanye banelungelo kangangoko
> kuvunyelwa
>
> nguMthetho wePalamente ukuba abuyiselwe okanye babuyiselwe loo mhlaba
> okanye eso sakhiwo okanye afumane okanye bafumane imbuyekezo elingana
> noko alahlekelwe kuko okanye balahlekelwe kuko.

(2) Akukho okutshiwo sesi siqendu okunokuthintela urhulumente
    ekuthabatheni amanyathelo okuwis’umthetho nawolunye uhlobo ukuze
    kubekho inguqu kwinkqubo yomhlaba namanzi nokunye okuhlobene noko,
    ngenjongo yokulungisa iziphumo zocalulo lobuhlanga lwexesha
    elidlulileyo, kodwa ke kuxhomekeke ekubeni nakuphi na okutenxileyo
    okutshiwo sesi siqendu kuyavisisana nokutshiwo sisiqendu 36(1).

(3) IPalamente mayiwise umthetho ekuthethwe ngawo kwisiqendwana (6).

#### **Izindlu**

1.  \(1) Wonk’ubani unelungelo lokuba nendlu eyaneleyo.

<!-- -->

(2) Urhulumente makathabathe amanyathelo afanelekileyo
    ngokuwis’imithetho nangezinye iindlela, ngokobuncwane anabo, ukuze
    alenze lifezeke ngokuthe ngcembe eli lungelo.

(3) Akukho mntu onokukhutshwa ekhayeni lakhe, okanye adilizelwe ikhaya
    lakhe, ngaphandle komyalelo wenkundla okhutshwe emva kokuqwalasela
    zonke iimeko emaziqwalaselwe. Akukho mthetho wepalamente onokuvumela
    ukukhutshwa ezindlwini kungaboniswananga.

#### **Unonophelo lwempilo, ukutya, amanzi nokhuseleko eluntwini**

1.  \(1) Wonk’ubani unelungelo lokufumana–

    a.  iinkonzo zokunonophelwa kwempilo, kuquka nononophelo lwempilo
        olumayela nokuzala;

    b.  ukutya okwaneleyo namanzi; kwakunye

    c.  nokhuseleko eluntwini, kuquka, ukuba akanandlela yokuzondla
        ngokwakhe nabo baxhomekeke kuye, noncedo olufanelekileyo
        oluvela eluntwini.

<!-- -->

(2) Urhulumente makathabathe amanyathelo afanelekileyo okuwis’imithetho
    nawezinye iindlela, ngokobuncwane obufumanekayo, ukuze la malungelo
    afezeke ngokuthe ngcembe.

(3) Akukho bani onokwalelwa unyango kwimeko yequbuliso.

#### **Abantwana**

1.  \(1) Wonke umntwana unelungelo–

    a.  lokuba negama nelizwe angummi walo ukususela ekuzalweni;

    b.  lokunonophelwa lusapho okanye lokunonophelwa ngabazali, okanye
        lokunonophelwa ngenye indlela efanelekileyo xa esusiwe
        elusatsheni lwakowabo;

    c.  lokufumana ukutya okunesondlo esisisiseko, ikhusi, iinkonzo
        zokunonophelwa kwempilo ezisisiseko neenkonzo zoonontlalo-ntle;

    d.  lokukhuselwa kwimpatho-mbi, kwintswela-nkathalo, ekuxhatshazweni
        okanye ekuthotyweni ;

    e.  lokukhuselwa ekuxhatshazweni kwiimeko zasempangelweni;

    f.  lokungayalelwa okanye lokungavunyelwa ukuba enze umsebenzi
        okanye enze iinkonzo–

        i.  ezingamfanelanga umntu ongumntwana; okanye

        ii. ezibeka emngciphekweni impilo-ntle yomntwana, imfundo yakhe,
            impilo yakhe engokwasemzimbeni okanye engokwasengqondweni
            okanye engokomoya, nokukhula kwakhe;

    g.  lokuba angavalelwa, ngaphandle kokuba alikho elinye icebo
        elinokuzanywa, ekuya kuthi xa kunjalo ke, ukongezelela
        kumalungelo anawo umntwana ngokwesiqendu 12 nesama-35, umntwana
        abe nokuvalelwa elona xesha lifutshane lifanelekileyo, kwaye
        unelungelo–

        i.  lokungadityaniswa nabanye abantu abavalelweyo ababudala
            bungaphezu kweminyaka eli-18;

        ii. nelokuphathwa ngendlela ebonisa, kwaye egcinwe kwiimeko
            ezibonisa, ulwazelelelo ngobudala bomntwana;

    h.  lokuba abe negqwetha alinikwa ngurhulumente, ngeendleko
        zikarhulumente, kumatyala embambano achaphazela umntwana, ukuba
        ukungabikho kwegqwetha bekuya kubangela intswela-bulungisa
        enkulu;

    i.  nelokungasetyenziswa ngokuthe ngqo kungquzulwano ekuxhotyiweyo
        kulo, nelokukhuselwa ngamaxesha ongquzulwano ekuxhotyiweyo kulo.

<!-- -->

(2) Ukulungelwa komntwana kokona kubalulekileyo kuwo nawuphi na
    umcimbi ongomntwana.

(3) Kwesi siqendu igama elithi “umntwana”lithetha umntu obudala
    bungaphantsi kweminya eli-18.

#### **Imfundo**

1.  \(1) Wonk’ubani unelungelo–

    a.  lokufumana imfundo esisiseko, kuquka nemfundo yabantu abadala
        esisiseko;

    b.  nelokufumana imfundo ebhekele phaya, mfundo leyo urhulumente
        amele ukuba ayenze ifumaneke ngokuthe ngcembe
        ngokuthabath’amanyathelo afanelekileyo.

<!-- -->

(2) Wonk’ubani unelungelo lokufumana imfundo ngolwimi
    lwaseburhulumenteni okanye ngeelwimi ezikhethwe nguye kumaziko
    emfundo karhulumente apho loo mfundo inokuthi ifumaneke khona. Ukuze
    urhulumente aqinisekise ukufezekiswa kweli lungelo nokwenziwa kwalo
    lisebenze, makacinge ngazo zonke iindllela ezifanelekileyo
    ezizezinye zemfundo, kuquka namaziko afundisa ngolwimi olunye,
    kucingelwa–

    a.  ubulungisa;

    b.  ukusebenziseka;

    c.  nemfuneko yokulungisa iziphumo zemithetho nemikhwa yocalulo
        lobuhlanga yexesha elidlulileyo.

(3) Wonk’ubani unelungelo lokwakha amaziko emfundo azimeleyo aze
    awalondoloze ngeendleko zakhe, kube ngamaziko–

    a.  angacaluliyo ngobuhlanga;

    b.  abhalisiweyo kurhulumente;

    c.  angehleliyo ngezantsi kumgangatho wamaziko emfundo karhulumente.

(4) Isiqendwana (3) asikuthinteli ukufunyanwa kwenkxaso-mali
    karhulumente ngamaziko emfundo azimeleyo.

#### **Ulwimi nenkcubeko**

1.  Wonk’umntu unelungelo lokusebenzisa ulwimi oluthandwa nguye
    nokuthabath’ inxaxheba kubomi benkcubeko obuthandwa nguye, kodwa
    akukho bani osebenzisa la malungelo uvumelekileyo ukuwasebenzisa
    ngendlela engavisisaniyo noko kutshiwo kuMqulu wamaLungelo.

#### **Abantu abaphila ngokwenkcubeko yabo, ngokonqulo lwabo nangokolwimi lwabo**

1.  \(1) Abantu abangabenkcubeko ethile, abangabonqulo oluthile, okanye
    abangabolwimi oluthile abanakulibandezwa ilungelo, bekunye nabanye
    abantu boluntu lwakowabo–

    a.  lokuyonwabela inkcubeko yabo, lokunqula ngokonqulo lwabo,

nelokusebenzisa ulwimi lwabo;

a.  nelokusungula imibutho yenkcubeko, yonqulo, neyolwimi, aze umntu
    azimanye nayo kwaye ayilondoloze, kunye neminye imibutho yoluntu.

> \(2) Amalungelo akwisiqendwana (1) akanakusetyenziswa ngendlela
> engavisisaniyo nokutshiwo kuMqulu wamaLungelo.

#### **Ukufumana ingcombolo**

1.  \(1) Wonk’ubani unelungelo lokufumana–

    a.  nayiphi na ingcombolo ekurhulumente; kunye

    b.  nayo nayiphi na ingcombolo ekomnye umntu, efunekayo ukuze umntu
        akwazi ukusebenzisa okanye ukukhusela amalungelo.

> \(2) Makuwiswe umthetho wepalamente wezwelonke ngenjongo yokufezekisa eli
> lungelo, kwaye loo mthetho unokutsho amanyathelo afanelekileyo
>
> amakathatyathwe okwenza lula umthwalo omayela nolawulo nezimali
> othwelwe ngurhulumente.

#### **Ukwenziwa kwezigqibo ngobulungisa**

1.  \(1) Wonk’ubani unelungelo lokuba ukwenziwa kwesigqibo ngomcimbi wakhe
    kube kokusemthethweni, okunokubonelela nokusingethwe ngobulungisa.

<!-- -->

(2) Wonk’ubani omalungelo akhe aye anyhashwa sisigqibo esithathiweyo
    unelungelo lokunikwa izizathu ezibhaliweyo.

(3) Makuwiswe umthetho wepalamente wezwelonke ngenjongo yokufezekisa la
    malungelo, kwaye loo mthetho–

    a.  mawuyalele ukuba isigqibo esithatyathiweyo siqwalaselwe
        ngokutsha

yinkundla okanye, apho kufanelekileyo, ngabachopheli-matyala
abazimeleyo, abangenamkhethe;

a.  mawunyanzele urhulumente ukuba afezekise amalungelo
    akwisiqendwana (1) nesesi-(2); kwaye

b.  mawukhuthaze ukwenziwa kwezigqibo ngokutyibilikayo.

#### **Ukufikelela ezinkundleni**

1.  Wonk’ubani unelungelo lokuba nayiphi na imbambano anayo
    enokusonjululwa ngokusetyenziswa komthetho kwenziwe isigqibo ngayo
    ekuxoxweni kwetyala okungenamkhethe esidlangalaleni phambi
    kwenkundla okanye, apho kufanelekileyo, phambi kwabanye
    abachopheli-matyala abazimeleyo abangenamkethe.

#### **Abantu ababanjiweyo, abavalelweyo nabamangalelweyo**

1.  \(1) Wonk’ubani obanjiweyo etyholwa ngokwaphul’umthetho unelungelo-

    a.  lokuthula;

    b.  lokwaziswa ngokukhawuleza–

        i.  ngelungelo lokuthula;

        ii. angeziphumo zokungathuli;

    c.  lokunganyanzelwa ukuba enze imvumo-tyala enokuthi isetyenziswe
        kubungqina nxamnye naye;

    d.  lokuziswa phambi kwenkundla kamsinya kangangoko kunokwenzeka,
        kodwa kungekapheli-

        i.  iiyure ezingama-48 ebanjiwe; okanye

        ii. imini yokuqala yenkundla emva kokuba kuphele iiyure
            ezingama-48, ukuba iiyure ezingama-48 ziphela kungezizo
            iiyure zokusebenza kwenkundla eziqhelekileyo okanye ngemini
            engeyiyo imini yokusebenza kwenkundla eqhelekileyo;

> e\) lokuba ekuveleni kwakhe kokuqala enkundleni emva kokuba ebanjiwe,
> abekw’ ityala okanye aziswe ngesizathu sokuqhubeka kokuvalelwa,
> kungenjalo akhululwe;
>
> \(f) nelokukhululwa ekuvalelweni ukuba ubulungisa buyavuma, ekhululwa
> ngemiqathango enokubonelela.

(2) Wonk’ubani ovalelweyo, kuquka nebanjwa ngalinye eligwetyiweyo,
    unelungelo–

    a.  lokwaziswa ngokukhawuleza ngesizathu sokuvalelwa;

    b.  lokukhetha igqwetha aze afakan’umlomo nalo, kwaye aziswe ngeli
        lungelo msinya;

    c.  lokuba anikwe igqwetha ngurhulumente ngeendleko zikarhulumente,
        ukuba ngokungabi nalo kungakho intswela-bulungisa enkulu, kwaye
        aziswe ngeli lungelo msinya;

    d.  lokukucel’umngeni ukuba semthethweni kokuvalelwa kwakhe, ekwenza
        oko buqu phambi kwenkundla, kuze kuthi, ukuba ukuvalelwa oko
        akukho mthethweni, akhululwe;

    e.  lokuba iimeko avalelwe kuzo zivisisane nokuba nesidima kwakhe,
        ziquke ubuncinane ukwenza umthambo nokunikwa indawo yokuhlala
        eyaneleyo, ukutya okunesondlo, into efundwayo nonyango,
        ngeendleko zikarhulumente;

    f.  nelokuba athethe kwaye atyelelwe–

        i.  liqabane lakhe lomtshato okanye sisinqandamathe;

        ii. sisihlobo esisondeleyo;

        iii. ngumluleki okhethwe nguye kwicala lonqulo;

        iv. nangugqirha okhethwe nguye.

(3) Wonke umntu omangalelweyo unelungelo lokuxoxwa kwetyala
    okunobulungisa, okuquka ilungelo–

    a.  lokwaziswa ngesimangalo esineenkcukacha ezaneleyo ukuze akwazi

> ukusiphendula;

a.  lokuba nexesha elaneleyo namancedo awaneleyo okulungiselela
    ukuzithethelela;

b.  lokuba ityala lakhe lixoxwe elubala phambi kwenkundla eqhelekileyo;

c.  lokuba ukuxoxwa kwetyala lakhe kuqalise kuze kufike esiphelweni
    ngaphandle kokulibaziseka okungavakaliyo;

d.  lokuba abekho xa kuxoxwa ityala lakhe;

e.  lokuba azikhethele igqwetha aze amelwe lilo, kwaye aziswe ngeli
    lungelo msinya;

f.  lokuba anikwe igqwetha ngurhulumente ngeendleko zikarhulumente,
    ukuba ngokungalinikwa kungakho intswela-bulungisa enkulu, kwaye
    aziswe ngeli lungelo msinya;

g.  lokuba athathwe njengomntu omsulwa, athule, anganiki bungqina
    ekuxoxweni kwetyala;

h.  lokuba anike ubungqina kwaye abuphikise ubungqina obunikiweyo;

i.  lokuba anganyanzelwa ukunika ubungqina obumdyobha ngetyala;

j.  lokuba lixoxwe ityala lakhe ngolwimi aluqondayo, kungenjalo ukuba
    akunakwenzeka oko, atolikelwe ngolo lwimi aluqondayo kwelo tyala;

k.  lokuba angafunyaniswa enetyala lokwenza isenzo okanye lokungenzi
    isenzo esasingekuko ukwaphul’umthetho ngokomthetho welizwe okanye
    ngokomthetho wamazwe ngamazwe ngexesha awasenza ngalo okanye
    ngexesha angazange asenze ngalo;

l.  lokuba angaxoxisw’ityala ngokwaphul’umthetho mayela nokwenza okanye
    ukungenzi isenzo awayesele efunyaniswe engenatyala okanye awayesele
    efunyaniswe enetyala ngaso;

m.  lokuba afumane esona sincinane kwizohlwayo ezitshiwo ngumthetho
    ukuba isohlwayo esifunwa ngumthetho sokwaphul’umthetho siye
    satshintshwa kwixesha eliphakathi kokwaphula kwakhe umthetho
    nokugwetywa kwakhe;

n.  nelokubhenela kwinkundla engentla okanye ityala lakhe liqwalaselwe
    ngokutsha yiyo.

<!-- -->

(2) Nanini na xa esi siqendu sifuna ukuba umntu anikwe ingcombolo,
    makayinikwe loo ngcombolo ngolwimi aluqondayo.

(3) Ubungqina obufunyenwe ngendlela enyhasha ilungelo elikuMqulu
    wamaLungelo mabungamkelwa ukuba ukwamkelwa kwabo kuya kukwenza
    ukuxoxwa kwetyala kube kokungenabulungisa okanye kube nobungozi
    ekusingathweni kobulungisa.

#### **Ukusikelwa umda kwamalungelo**

1.  \(1) Amalungelo akuMqulu wamaLungelo anokusikelwa umda kuphela
    ngokomthetho osebenza kuwonkewonke, kodwa ukusikelwa umda oko kube
    kokunokubonelela nokuthethelelekayo kuluntu olukhululekileyo lwentando
    yesininzi oluhlonela sokuba ngumntu, ukulingana nenkululeko, kuvelelwa
    zonke iinkalo emazivelelwe, eziquka–

    a.  ubunjani belungelo;

    b.  ukubaluleka kwenjongo yokusikelwa umda;

    c.  ubunjani bokusikelwa umda nobungakanani bako;

    d.  ikhonkco phakathi kokusikelwa umda nenjongo yako;

    e.  nokusetyenziswa kweyona ndlela ingcathu yokuyifeza loo njongo.

> \(2) Ngaphandle kokuba kwenziwa ngendlela exelwe kwisiqendwana (1) okanye
> exelwe kwezinye iinxalenye zoMgaqo-siseko, akukho mthetho onokuthi
> ulisikel’umda ilungelo elikuMgaqo-siseko.

#### **Iimeko zequbuliso**

1.  \(1) Kunokwenziwa isibhengezo sobukho bemeko yequbuliso kuphela
    ngokoMthetho wePalamente, kunjalonje kuphela xa–

    a.  ubomi besizwe busongelwa yimfazwe, luhlaselo, luvukelo,
        sisiphithiphithi,

yintlekele yendalo okanye yenye imeko yequbuliso echaphazela uluntu;
kube

a.  ukwenziwa kwesibhengezo kuyimfuneko ukuze kubuye kubekho
    uxolo nocwangco.

<!-- -->

(2) Ukubhengezwa kwemeko yequbuliso, kunye nawo nawuphi na umthetho
    wepalamente owisiweyo okanye elinye inyathelo elithatyathiweyo
    elisisiphumo sokwenziwa kweso sibhengezo, kunokuqalisa ukusebenza
    kuphela–

    a.  kwixesha elisengaphambili;

    b.  ixesha elingengaphezulu kweentsuku ezingama-21 ukususela kumhla
        wokwenziwa kwesibhengezo, ngaphandle kokuba iNdlu yoWiso-mthetho
        igqiba kwelokuba ilolule ixesha lesibhengezo. INdlu inokulolula
        ixesha lesibhengezo semeko yequbuliso ixesha elingengaphezulu
        kweenyanga ezintathu ngexesha. Ukolulwa kokuqala kwemeko
        yequbuliso makube ngesigqibo esamkelwe ngevoti ekuxhasayo oko
        yesininzi samalungu eNdlu. Nakuphi na ukolulwa okulandelayo emva
        koko makube ngesigqibo esamkelwe ngevoti ekuxhasayo oko
        yamalungu eNdlu angama-60 ekhulwini ubuncinane. Isigqibo
        esingokwesi siqendu sinokwamkelwa kuphela emva kwengxoxo
        yasesidlangalaleni kwiNdlu.

(3) Nayiphi na inkundla enegunya lokukwenza oko inokuthath’isigqibo
    ngokufaneleka–

    a.  kwesibhengezo semeko yequbuliso;

    b.  ngokolulwa kwexesha lesibhengezo semeko yequbuliso; okanye

    c.  kwawo nawuphi na umthetho wepalamente owisiweyo, okanye elinye
        inyathelo elithatyathiweyo ngenxa yokubhengezwa
        kwemeko yequbuliso.

(4) Nawuphi na umthetho wepalamente owiswe ngenxa yokubhengezwa kwemeko
    yequbuliso unokutenxa kuMqulu wamaLungelo kuphela ngokwenqanaba–

    a.  elifunwa ngokungqongqo yimeko yequbuliso leyo;

    b.  lokuba umthetho wepalamente–

        i.  uvisisane neembopheleleko iRiphablikhi enazo ngokomthetho
            wamazwe ngamazwe osebenza kwiimeko zequbuliso;

        ii. uvisisane nesiqendwana (5); kwaye

        iii. upapashwe kuShicilelo-Mithetho lukaRhulumente
            (Government Gazette) lwezwelonke msinya kangangoko
            kunokwenzeka emva kokuba uwisiwe.

(5) Akukho Mthetho wePalamente ogunyaza ukubhengezwa kwemeko yequbuliso,
    kwaye akukho mthetho wepalamente owisiweyo okanye elinye inyathelo
    elithatyathwe ngenxa yesibhengezo, onokuthi uvumele okanye ugunyaze-

    a.  ukukhululwa kukarhulumente okanye nawuphi na omnye umntu

> ekuphenduleni ngeziphumo zesenzo esingekho mthethweni;

a.  ukuphambuka kokutshiwo sesi siqendu; okanye

b.  ukuphambuka kwisiqendu esikhankanywe kumhlathi wesiCangca
    samaLungelo Angenakunyhashwa, ngokwenqanaba eliboniswe kweso siqendu
    kumhlathi 3 wesiCangca.

#### **IsiCangca samaLungelo Angenakunyhashwa**

  --------------------------------------------------------------------------------------------------------------------------------------------------------------------------------------------------------------------------------------------
  > **1**          > **2**                                > **3**
  >                >                                      >
  > **Isiqendu**   > **Umxholo kweso siqendu**            > **Ubungakanani bokukhuseleka kwelungelo**
  ---------------- -------------------------------------- ------------------------------------------------------------------------------------------------------------------------------------------------------------------------------------
  > 9              > Ukulingana                           > Ngokumayela nocalulo olungenabulungisa, kuphela xa lulolobuhlanga, lulolwebala, lulolobuzwe okanye lulolwemvelaphi ngokwasentlalweni, lulolwesondo, lulolonqulo okanye ololwimi.

  > 10             > Sokuba Ngumntu                       > Ngokupheleleyo

  > 11             > Ubomi                                > Ngokupheleleyo

  > 12             > Inkululeko nokukhuseleka komntu      > Ngokumayela nesiqendwana (1)(d) no-(e) no-2(c).

  > 13             > Ubukhoboka nomsebenzi wesinyanzelo   > Ngokumayela nobukhoboka
  --------------------------------------------------------------------------------------------------------------------------------------------------------------------------------------------------------------------------------------------

  -------------------------------------------------------------------------------------------------------------------------------------------------------------------------------------------------------------------
  > **1**          > **2**                                                > **3**
  >                >                                                      >
  > **Isiqendu**   > **Umxholo kweso siqendu**                            > **Ubungakanani bokukhuseleka kwelungelo**
  ---------------- ------------------------------------------------------ -------------------------------------------------------------------------------------------------------------------------------------------
  > 28             > Abantwana                                            > Ngokumayela:
                                                                          
                                                                          -   nesiqendwana (1)(d) no-(e);
                                                                          
                                                                          -   namalungelo akwisiqendwana (i) nesesi-(ii) kwisiqendwana (1)(g); kunye
                                                                          
                                                                          -   nesiqendwana (1)(i) ngokumayela nabantwana abaminyaka ili-15 nangaphantsi.
                                                                          
                                                                          

  > 35             > Abantu ababanjiweyo, abavalelweyo nabamangalelweyo   > Ngokumayela:
                                                                          
                                                                          -   nesiqendwana (1)(a), (b) no-(c) no-(2)(d);
                                                                          
                                                                          -   namalungelo akwisiqendu (a) ukuya ku-(o) kwisiqendwana (3), ngaphandle kwesiqendu (d);
                                                                          
                                                                          -   nesiqendwana (4);
                                                                          
                                                                          -   nesiqendwana (5) ngokumayela nokungamkelwa kobungqina ukuba ukwamkelwa kwabo kuya kukwenza ukuxoxwa kwetyala kube kokungenabulungisa.
                                                                          
                                                                          
  -------------------------------------------------------------------------------------------------------------------------------------------------------------------------------------------------------------------

(2) Nanini na xa umntu evalelwe akwaxoxwa tyala ngenxa yokunyhashwa
    kwamalungelo okuzalwa kukubhengezwa kwemeko yongxamiseko,
    makunikelw’ ingqalelo kwimiqathango elandelayo:

    a.  makuqhagamshelwane msinya kangangoko kunokwenzeka nelungu
        losapho

elingumntu omdala okanye umhlobo womntu ovalelweyo, aziswe into yokuba
umntu ovalelweyo uvalelwe;

a.  makupapashwe isaziso kuShicilelo-Mithetho LukaRhulumente lwezwelonke
    zingaphelanga iintsuku ezintlanu evalelwe umntu lowo, kuxelwe igama
    lomntu ovalelweyo nendawo avalelwe kuyo, kuxelwe nenyathelo lemeko
    yequbuliso avalelwe ngenxa yalo loo mntu;

b.  umntu ovalelweyo makavunyelwe ukuba azikhethele ugqirha aze
    atyelelwe nguye nangaliphi na ixesha elifanelekileyo;

c.  umntu ovalelweyo makavunyelwe ukuba azikhethele igqwetha, aze
    atyelelwe lilo nangaliphi na ixesha elifanelekileyo;

d.  inkundla mayikuqwalasele ngokutsha ukuvalelwa kwakhe msinya
    kangangoko kunokwenzeka, kodwa kungadanga kuphele iintsuku ezili-10
    emva komhla

> awavalelwa ngawo umntu, kwaye inkundla mayimkhulule umntu ovalelweyo
> ngaphandle kokuba kuyimfuneko ukumgcina evalelwe ukuze kubuye kubekho
> uxolo nocwangco;

a.  mntu ovalelweyo ongakhululwanga xa kuqwalaselwa ngokutsha ukuvalelwa
    kwakhe ngokwesiqendu (e), okanye ongakhululwanga xa kuqwalaselwa
    ngokutsha ukuvalelwa kwakhe ngokwesi siqendu, unokwenza isicelo
    enkundleni sokunye kwakhona ukuqwalaselwa ngokutsha kokuvalelwa
    kwakhe nangaliphi na ixesha emva kokuba ziphelile iintsuku ezili-10
    ukususela ekuqwalaselweni ngokutsha kwangaphambili, kwaye inkundla
    mayimkhulule umntu lowo uvalelweyo ngaphandle kokuba kuseyimfuneko
    ukumgcina evalelwe ukuze kubuye kubekho uxolo nocwangco;

b.  umntu ovalelweyo makavunyelwe ukuba avele buqu phambi kwayo nayiphi
    na inkundla eqwalasela ukuvalelwa kwakhe, amelwe ligqwetha koko
    kuqwalaselwa, kwaye atsho afuna ukukutsho ngokuqhubeka kwakhe
    evalelwe;

c.  urhulumente makanike inkundla izizathu ezibhaliweyo ezikwenza
    kuthetheleleke ukuqhubeka kwakhe evalelwe, kwaye makanike umntu
    ovalelweyo ikopi yezo zizathu ubuncinane kusasele iintsuku ezimbini
    ngaphambi kokuba inkundla ikuqwalasele ngokutsha ukuvalelwa kwakhe.

<!-- -->

(2) Ukuba inkundla iyamkhulula umntu ovalelweyo, loo mntu akanakuvalelwa
    kwakhona ngezizathu ezifanayo ngaphandle kokuba urhulumente uqale
    abonise inkundla isizathu esivakalayo sokumvalela ngokutsha.

(3) Isiqendwana (6) nese-(7) azisebenzi kubantu abangengabo
    abaseMzantsi-Afrika nabavalelwe ngenxa yongquzulwano lwamazwe
    ngamazwe kuxhotyiwe. Ndaweni yoko, urhulumente makenze okufunwa
    yimigaqo enkqamangela iRiphablikhi phantsi komthetho wamazwe
    ngamazwe wokuboniswa kobuntu ngokumayela nokuvalelwa kwabo bantu.

#### **Ukunyanzeliswa kwamalungelo**

1.  Nabani na odweliswe kwesi siqendu unelungelo lokuya kwinkundla
    enegunya elifanelekileyo, esithi ilungelo elikuMqulu wamaLungelo
    linyhashiwe okanye lisemngciphekweni wokunyhashwa, inokuthi ke
    inkundla yenze uncedo olufunekayo, oluquka
    ukuvakaliswa kwamalungelo. Abantu abanokuthi baye enkundleni ngaba–

    a.  nabani na omele isiqu sakhe;

    b.  nabani na omele omnye umntu ongakwaziyo yena ukuzimela;

    c.  nabani na olilungu leqela elithile labantu okanye omela elo qela
        ukuba alincede;

    d.  nabani na ofuna ukunceda uluntu;

    e.  nombutho ofuna ukunceda amalungu awo.

#### **Ukuchazwa kwentsingiselo yoMqulu wamaLungelo**

1.  \(1) Xa ichaza intsingiselo yoMqulu wamaLungelo, inkundla,
    abachopheli-matyala okanye abachopheli-mcimbi–

    a.  mayikhuthaze izithethe ezisisiseko zoluntu olukhululekileyo
        lwentando

yesininzi oluxabise isidima sokuba ngumntu, ukulingana nenkululeko;

a.  mayiqwalasele umthetho wamazwe ngamazwe; kananjalo

b.  isenokuthi iqwalasele umthetho welinye ilizwe.

<!-- -->

(2) Xa zichaza intsingiselo yawo nawuphi na umthetho wepalamente, naxa
    ziphucula umthetho ongabhalwanga phantsi okanye umthetho wakwantu,
    zonke iinkundla, abachopheli-matyala okanye abachopheli-mcimbi
    mabakhuthaze umoya nenjongo yoMqulu wamaLungelo.

(3) UMqulu wamaLungelo awubukhanyeli ubukho bamanye amalungelo okanye
    iinkululeko ezivunywayo ngumthetho ongabhalwanga phantsi okanye
    ezifumaneka kuwo, nakumthetho wakwantu okanye kumthetho wepalamente,
    kuphela nje xa evisisana noMqulu wamaLungelo.

ISAHLUKO 3
==========

URHULUMENTE WENTSEBENZISWANO
----------------------------

#### **Urhulumente weRiphabikhi**

1.  \(1) KwiRiphablikhi, urhulumente wahlulahlulwe wangamanqwanqwa,
    urhulumente welizwe, oorhulumente bamaphondo, noorhulumente
    basekuhlaleni, bengoorhulumente abazimeleyo, omnye exhomekeke
    komnye, bekwahlobene.

> \(2) Onke amanqwanqwa karhulumente makayigcine kwaye anamathele kuyo
> imigaqo ekwesi Sahluko kwaye makayenze yonke imisebenzi yawo ngokwemida
> esikwe sesi Sahluko.

#### **Imigaqo karhulumente wentsebenziswano nobudlelane phakathi koorhulumente**

1.  \(1) Onke amanqwanqwa karhulumente nawo onke amacandelo karhulumente
    kwinqwanqwa ngalinye–

    a.  makalondoloze uxolo, ubunye bezwelonke nokungabi nakwahlulwa

> kweRiphablikhi;

a.  makalwele intlalo-ntle yabantu beRiphablikhi;

b.  makabe ngurhulumente osebenza ngempumelelo, osebenzela elubala,
    ophendulayo, nobumbeneyo weRiphablikhi xa ewonke;

c.  makanyaniseke kuMgaqo-siseko, kwiRiphablikhi nabantu bayo;

d.  makahlonele ubume boMgaqo-siseko, amaziko, amagunya nemisebenzi
    karhulumente kwamanye amanqwanqwa;

e.  makangathabatheli kuwo naliphi na igunya okanye umsebenzi ngaphandle
    kwelo alinikwa ngokoMgaqo-siseko;

f.  makasebenzise amagunya awo, enze nemisebenzi yawo ngendlela
    engagxuphulekiyo kumhlaba nakwimisebenzi karhulumente okwelinye
    inqwanqwa; kwaye

g.  makasebenzisane ngokuthembana–

    i.  ngokukhuthaza ubudlelane obunobuhlobo;

    ii. ngokuncedisana nokuxhasana;

    iii. ngokwazisana, nokubonisana, ngemicimbi ebadibanisayo;

    iv. ngokulungelelanisa izenzo zawo nemithetho yawo yepalamente;

    v.  ngokunamathela kwiinkqubo ekuvunyelenwe ngazo;

    vi. nangokukuphepha ukuthabathelana amanyathelo omthetho.

<!-- -->

(2) UMthetho wePalamente–

    a.  mawuseke izakhiwo namaziko okukhuthaza nokwenza lula ubudlelane
        phakathi koorhulumente; kwaye

    b.  makathi gqi namacebo neenkqubo ezifanelekileyo zokwenza lula
        ukulungiswa kweembambano eziphakathi koorhulumente.

(3) Icandelo likarhulumente elibandakanyeke kwimbambano ephakathi
    koorhulumente malenze onke amatiletile afanelekileyo okuyizinzisa
    loo mbambano ngokusebenzisa amacebo neenkqubo ezikholo loo njongo,
    kwaye maliwasebenzise liwagqibe onke amanye amacebo ngaphambi kokuba
    libhenele enkundleni ukusombulula imbambano.

(4) Ukuba inkundla ayanelisekanga kwinto yokuba kuhlangatyezwene
    neemfuneko zesiqendwana (3), isenokuyibuyisela imbambano emva
    kumacandelo karhulumente abandakanyekileyo.

ISAHLUKO 4
==========

IPALAMENTE
----------

#### **Indlela eyakheke ngayo iPalamente**

1.  \(1) IPalamente–

    a.  yiNdlu yoWiso-mthetho;

    b.  neBhunga lamaPhondo leZwelonke.

<!-- -->

(2) INdlu yoWiso-mthetho kunye neBhunga lamaPhondo leZwelonke zithabath’
    inxaxheba kwinkqubo yowiso-mthetho ngendlela echazwe kuMgaqo-siseko.

(3) INdlu yoWiso-mthetho inyulelwe ukumela abantu nokuqinisekisa
    ukulawula kwabantu phantsi koMgaqo-siseko. Ikwenza oku ngokukhetha
    uMongameli, ngokuba liqonga lezwelonke lokugwadlwa kwemicimbi
    esidlangalaleni, ngokuphumeza imithetho nangokuphonononga
    izenzo zikarhulumente.

(4) IBhunga lamaPhondo leZwelonke limela amaphondo ukuqinisekisa ukuba
    izinto ezichaphazela amaphondo zithathelw’ingqalelo
    kurhulumente wezwelonke. Likwenza oku ikakhulu
    ngokuthabath’inxaxheba kwinkqubo yowiso-mthetho yezwelonke nangokuba
    liqonga lezwelonke lokugwadlwa esidlangalaleni kwemicimbi
    echaphazela amaphondo.

(5) UMongameli usenokuthi nangaliphi na ixesha abize iPalamente ukuba
    ihlale ngexesha elingelilo elokuhlala kwayo ukuze yenze
    imisebenzi ekhethekileyo.

(6) Ikomkhulu lePalamente liseKapa, kodwa uMthetho wePalamente owiswe
    ngokwesiqendu 76(1) nese-(5) usenokuthi ikomkhulu lePalamente malibe
    kwenye indawo.

#### **Igunya lokuwis’ umthetho leRiphablikhi**

1.  KwiRiphablikhi, igunya lokuwis’umthetho–

    a.  lorhulumente wezwelonke likwiPalamente, njengoko kuchazwe
        kwisiqendu 44;

    b.  loorhulumente bamaphondo, likwizindlu zowiso-mthetho zamaphondo,
        njengoko kuchazwe kwisiqendu 104; lize

    c.  eloorhulumente basekuhlaleni libe kumaBhunga ooMasipala,
        njengoko kuchazwe kwisiqendu 156.

#### **Igunya lokuwis’ umthetho kwizwelonke**

1.  \(1) Igunya lowiso-mthetho lezwelonke njengoko likwiPalamente–

<!-- -->

a)  lithi jize kwiNdlu yoWiso-mthetho igunya–

    i.  lokwenza utshintsho kuMgaqo-siseko;

    ii. lokuphumeza imithetho ngawo nawuphi na umcimbi, kuquka nomcimbi
        okummandla wentsebenzo odweliswe kwiSihlomelo 4, kodwa,
        ngokulawulwa sisiqendwana (2), awuqukwanga umcimbi okummandla
        wentsebenzo odweliswe kwiSihlomelo 5;

    iii. nelokuphathisa amagunya okuwis’umthetho iwaphathisa naliphisa
        na iqumrhu lowiso-mthetho elikwelinye inqwanqwa likarhulumente,
        ngaphandle kwegunya lokwenz’utshintsho kuMgaqo-siseko; kwaye

<!-- -->

(b) lithi jize kwiBhunga lamaPhondo leZwelonke igunya–

    i.  lokuthabath’inxaxheba ekwenzen’utshintsho kuMgaqo-siseko
        ngokwesiqendu 74;

    ii. lokuphumeza, ngokwesiqendu 76, imithetho ngawo nawuphi na
        umcimbi owela kummandla wentsebenzo okwiSihlomelo 4 nangawo
        nawuphi na umcimbi ofunwa nguMgaqo-siseko ukuba uphunyezwe
        ngokwesiqendu 76;

    iii. nelokuqwalasela, ngokwesiqendu 75, nawuphi na omnye umthetho
        ophunyezwe yiNdlu yoWiso-mthetho.

<!-- -->

(2) IPalamente inokuthi, ngokuphumez’umthetho ngokwesiqendu 76(1),
    ingenelele kuwo nawuphi na umcimbi owela kummandla wentsebenzo
    odweliswe kwiSihlomelo 5, xa kuyimfuneko–

    a.  ukuze kukhuseleke ilizwe;

    b.  ukuze kubekho ubunye kuqoqosho;

    c.  ukuze kubekho imilinganiselo eyimfuneko yezwelonke;

    d.  ukuze kubekho imilinganiselo esisiseko efunekayo ukuze
        kunikezelwe ngeenkonzo; okanye

    e.  ukuthintela isenzo esingabhadlanga esenziwa liphondo esithi sibe
        nobungozi kwelinye iphondo okanye elizweni lonke.

(3) Imithetho yepalamente engomcimbi oyimfuneko ukuze lisetyenziswe
    ngokuphumelelayo igunya ngawo nawuphi na umcimbi odweliswe
    kwiSihlomelo 4, iyimithetho engomcimbi odweliswe kwiSihlomelo 4.

(4) Xa isebenzisa igunya layo lowiso-mthetho, iPalamente inkqanyangelwa
    kuphela nguMgaqo-siseko, kwaye imele yenze ngokoMgaqo-siseko,
    nangokwemida eyisikelwa nguMgaqo-siseko.

#### **Imigaqo yendibaniselwano nemiyalelo neekomiti eziyindibaniselwano**

1.  \(1) INdlu yoWiso-mthetho kunye neBhunga lamaPhondo leZwelonke mabaseke
    ikomiti yemigaqo yendibaniselwano ukuze iqulunqe imigaqo nemiyalelo
    ngemicimbi eyindibaniselwano yeNdlu neyeBhunga, kuquka nemigaqo
    nemiyalelo–

    a.  yokwenza isigqibo ngeenkqubo zokwenza lula inkqubo
        yowiso-mthetho,

> kuquka nokubek’umda kwixesha lokuqukumbela naliphi na inyathelo
> kwinkqubo;

a.  yokuseka iikomiti zendibaniselwano ezinabameli abavela kokubini
    kwiNdlu nakwiBhunga ukuze ziqwalasele iMithetho eYilwayo ukuze zenze
    ingxelo ngayo, ekuyiMithetho eYilwayo ekuthethwe ngayo kwisiqendu 74
    nesama-75 ethi ibhekiswe kuloo komiti;

b.  yokuseka ikomiti yendibaniselwano yokuqwalasela ngokutsha
    uMgaqo-siseko ubuncinane qho ngonyaka;

c.  neyokulawula imicimbi–

    i.  yekomiti yemigaqo yendibaniselwano;

    ii. yeKomiti yoLamlo;

    iii. yekomiti yokuqwalaselwa ngokutsha koMgaqo-siseko; kunye

    iv. nazo naziphi na iikomiti zendibaniselwano ezisekwe
        ngokwesiqendu (b).

> \(2) Amalungu eKhabhinethi, namalungu eNdlu yoWiso-mthetho kunye
> nabathunywa kwiBhunga lamaPhondo leZwelonke banamalungelo afanayo
> nokungabi nakubekwa tyala okufanayo phambi kwekomiti yendibaniselwano
> yeNdlu neyeBhunga kanye njengokuba benaloo malungelo phambi kweNdlu
> okanye phambi kweBhunga.

##### INdlu yoWiso-mthetho

> **Indlela eyakhiwe ngayo nonyulo**

1.  \(1) INdlu yoWiso-mthetho inabantu ababhinqileyo nabangamadoda abangekho
    abangekho ngaphantsi kwama-350 kodwa bengekho ngaphezulu kwama-4000
    abanyulwe njengamalungu ngokwenkqubo yonyulo–

    a.  efunwa ngumthetho wepalamente wezwelonke;

    b.  esekelwe kumqulu wabavoti wezwelonke;

    c.  ethi eyona minyaka yobudala iphantsi yokuvota mayibe li-18;

    d.  eyenza ukuba, ngokubanzi, kubekho ukumelwa ngokulinganayo.

> \(2) UMthetho wePalamente mawuxele indlela yokuqingqa inani lamalungu
> eNdlu yoWiso-mthetho.
>
> \[Isiqendwana (1) senziwa utshintsho sisiqendu 1 soMthetho Weshumi
> Wokwenz’Utshintsho KuMgaqo-siseko ka-2003 nasisiqendu 1 soMthetho
> Weshumi Elinesihlanu Wokwenz’Utshintsho KuMgaqo-siseko ka-2008.\]

#### **Ubulungu**

1.  \(1) Wonke ummi ofanelekayo ukuba avotele iNdlu yoWiso-mthetho
    uyafaneleka ukuba abe lilungu leNdlu, ngaphandle–

    a.  komntu oqeshwe ngurhulumente, okanye osebenzela urhulumente,
        kwaye

efumana umvuzo ngoko kuqeshwa okanye ngoko kumsebenzela, engenguye–

i.  uMongameli, uSekela-Mongameli, aBaphathiswa nooSekela- Mphathiswa;

ii. abasezikhundleni abamisebenzi yabo ihambelanayo nemisebenzi yelungu
    leNdlu, kwaye ibe loo misebenzi ivakaliswe ngumthetho wepalamente
    wezwelonke ihambelana nemisebenzi yelungu leNdlu;

<!-- -->

a.  abangengabo abathunywa abasisigxina kwiBhunga lamaPhondo leZwelonke
    okanye abangengawo amalungu endlu yowiso-mthetho yephondo okanye
    eBhunga likaMasipala;

b.  abangengabo abavakaliswe yinkundla bengakwazi ukuwahlawula amatyala
    abo kwaye bengekaphumi kuloo meko;

c.  ongenguye ovakaliswe yinkundla yeRiphablikhi engongaphilanga
    engqondweni; okanye

d.  ongenguye othe, emva kokuba esi siqendu siqalise ukusebenza,
    wafunyaniswa enetyala lokwaphul’umthetho waza wagwetywa ixesha
    elingaphezu kweenyanga ezili-12 entolongweni engakhethiswanga
    fayini, nokuba

> kulapha kwiRiphablikhi okanye kungaphandle kweRiphablikhi, ukuba
> isenzo esikukwaphul’umthetho besiya kuba kukwaphul’umthetho
> kwiRiphablikhi, kodwa akukho mntu onokuthathwa njengogwetyiweyo de
> kube kwenziwe isigqibo ngesibheno sakhe nxamnye nokufunyaniswa kwakhe
> enetyala okanye nxamnye nesigwebo sakhe, okanye de libe ixesha
> lokubhena liphelile. Ukungafaneleki okutshiwo sesi siqendu kuphela
> emva kweminyaka emihlanu sigqityiwe isigwebo.

(2) Umntu ongafanelekiyo ukuba abe lilungu leNdlu yoWiso-mthetho
    ngokwesiqendwana (1)(a) okanye (b) unokuzigqatsela ukuba kwiNdlu,
    kodwa ke ngokulawulwa yimida okanye yimiqathango ebekwe ngumthetho
    wepalamente wezwelonke.

(3) Umntu uyalahlekelwa bubulungu beNdlu yoWiso-mthetho ukuba–

    a.  uyayeka ukuba ngofanelekayo; okanye

    b.  uthi angabikho kwiNdlu ngaphandle kwemvume kwiimeko ethi imigaqo
        nemiyalelo yeNdlu iyalele ukuba makalahlekelwe bubulungu; okanye

    c.  uyayeka ukuba lilungu lombutho owamchongayo loo mntu ukuba abe
        lilungu leNdlu yoWiso-mthetho.

> \[Isiqendwana (3) sathatyathelw’indawo sisiqendu 2 soMthetho Weshumi
> Wokwenz’Utshintsho KuMgaqo-siseko ka-2003 nasisiqendu 2 soMthetho
> Weshumi Elinesihlanu Wokwenz’Utshintsho KuMgaqo-siseko ka-2008.\]

(2) Izithuba ezikhoyo kwiNdlu yoWiso-mthetho mazivalwe ngokomthetho
    wepalamente wezwelonke .

#### **Isifungo okanye isibhambathiso**

1.  Ngaphambi kokuba amalungu eNdlu yoWiso-mthetho aqalise ukwenza
    imisebenzi yawo kwiNdlu yoWiso-mthetho, makathabathe isifungo okanye
    enze isibhambathiso sokuthembeka kwiRiphablikhi nesokuthobela
    uMgaqo-siseko, ngokweSihlomelo 2.

#### **Ubude bexesha leNdlu yoWiso-mthetho**

1.  \(1) INdlu yoWiso-mthetho inyulelwa ixesha eliyiminyaka emihlanu.

<!-- -->

(2) Ukuba iNdlu yoWiso-mthetho ithi ichithwe ngokwesiqendu 50, okanye xa
    kuphela ixesha layo, uMongameli makathi, ngokwenza isihlokomiso,
    amemelele ukuba kubekho unyulo aze axele imihla yalo, lunyulo olo
    omalubekho zingaphelanga iintsuku ezingama-90 ukususela kumhla
    eyachithwa ngawo iNdlu yoWiso-mthetho okanye ukususela kumhla
    wokuphela kwexesha layo. Isihlokomiso esimemelela unyulo nesixela
    imihla yalo sinokukhutshwa ngaphambi kokuphela kwexesha leNdlu
    yoWiso-mthetho okanye emva kokuphela kwalo.

> \[Isiqendwana (2) sathatyathelw’indawo sisiqendu 1 soMthetho Wesihlanu
> Wokwenz’Utshintsho KuMgaqo-siseko ka-1999.\]

(2) Ukuba isiphumo sonyulo lweNdlu yoWiso-mthetho asibhengezwa lo gama
    kuselixesha elimiselwe ngokwesiqendu 190, okanye ukuba unyulo luthi
    luphuthiswe yinkundla, uMongameli makathi, ngokwenza isihlokomiso,
    amemelele olunye unyulo aze axele imihla yalo, lunyulo olo
    omalubekho zingaphelanga iintsuku ezingama-90 ukususela ekupheleni
    kwelo xesha okanye ukususela kumhla olwathi unyulo
    lwaphuthiswa ngawo.

(3) INdlu yoWiso-mthetho iqhubeka inako ukusebenza ukususela kwixesha
    echithwa ngalo okanye ukususelwa kwixesha lokuphelelwa kwayo, kude
    kube yimini eyandulela usuku lokuqala lokuvotela iNdlu elandelayo.

#### **Ukuchithwa kweNldu yoWiso-mthetho ngaphambi kokuphela kwexesha layo**

1.  \(1) UMongameli makayichithe iNdlu yoWiso-mthetho ukuba–

    a.  iNdlu yoWiso-mthetho yamkele isigqibo sokuyichitha ngevoti
        exhasayo yesininzi samalungu ayo; naxa

    b.  kudlule iminyaka emithathu ukususela ekunyulweni kweNdlu.

<!-- -->

(2) UMongameli oBambeleyo makayichithe iNdlu yoWiso-mthetho ukuba–

    a.  kukho isithuba kwisikhundla sikaMongameli; naxa

    b.  iNdlu ingamnyulanga uMongameli omtsha kwisithuba seentsuku
        ezingama-30 sidalekile isithuba eso.

#### **Ukuhlala kwayo namaxesha ekhefu**

1.  \(1) Emva konyulo, ukuhlala kokuqala kweNdlu yoWiso-mthetho makube
    ngexesha nangomhla ogqitywe yiJaji eyiNtloko, kodwa zingade ziphele
    iintsuku ezili-14 sibhengeziwe isiphumo sonyulo. INdlu inokuzenzela
    isigqibo ngexesha nangobude bexesha lokunye ukuhlala kwayo nangamaxesha
    ayo ekhefu.

> \[Isiqendwana (1) sathatyathelw’indawo sisiqendu 1 soMthetho
> Wesithandathu Wokwenz’Utshintsho KuMgaqo-siseko ka-2001.\]

(2) UMongameli unokuthi nangaliphi na ixesha abize iNdlu yoWiso-mthetho
    ukuba ihlale ngexesha elingelilo lokuhlala ukuze yenze
    imisebenzi ekhethekileyo.

(3) Ukuhlala kweNdlu yoWiso-mthetho kwiindawo ezingelilo ikomkhulu
    lePalamente kuvumeleke kuphela ngezizathu zokunced’uluntu,
    zokhuseleko okanye ukufaneleka, naxa kuvunyelwa yimigaqo
    nayimiyalelo yeNdlu.

#### **USihlalo noSekela-Sihlalo wePalamente**

1.  \(1) Ekuhlanganeni kwayo okokuqala emva kokunyulwa, okanye xa kufuneka
    kuvalwe Ekuhlaleni kwayo kokuqala emva konyulo, okanye xa kuyimfuneko
    ukuvala isithuba, iNdlu yoWiso-mthetho mayinyule uSihlalo
    noSekela-Sihlalo kumalungu ayo.

<!-- -->

(2) IJaji eyiNtloko mayongamele ukunyulwa kukaSihlalo, okanye ichonge
    enye ijaji ukuba ikwenze oko. USihlalo yena wongamela
    ukunyulwa kukaSekela-Sihlalo.

> \[Isiqendwana (2) sathatyathelw’indawo sisiqendu 2 soMthetho
> Wesithandathu Wokwenz’Utshintsho KuMgaqo-siseko ka-2001.\]

(2) Inkqubo echazwe kwiCandelo A leSihlomelo 3 isebenza ekunyulweni
    kukaSihlalo noSekela-Sihlalo.

(3) INdlu yoWiso-mthethho inokumshenxisa esikhundleni uSihlalo okanye
    uSekela- Sihlalo ngokuthath’isigqibo. Makubekho isininzi samalungu
    eNdlu xa kusamkelwa eso sigqibo.

(4) Ngokwemigaqo yayo nemiyalelo, iNdlu yoWiso-mthetho isenokunyula
    kumalungu ayo amanye amagosa okongamela ukuba ancedise
    uSihlalo noSekela-Sihlalo.

#### **Izigqibo**

1.  \(1) Ngaphandle kwaxa uMgaqo-siseko utsho okwahlukileyo–

    a.  makubekho isininzi samalungu eNdlu yoWiso-mthetho ngaphambi
        kokuba kuvotelwe uMthetho oYilwayo okanye uMthetho oYilwayo
        wokwenz’ utshintsho;

    b.  makubekho ubuncinane isinye kwisithathu samalungu ngaphambi
        kokuba kuvotelwe nawuphi na omnye umbandela ophambi kweNdlu;
        kananjalo

    c.  yonke imibandela ephambi kweNdlu igqitywa ngesininzi seevoti.

<!-- -->

(2) Ilungu leNdlu yoWiso-mthetho elongameleyo kwintlanganiso yeNdlu
    alinakuthabath’inxaxheba kwiingxoxo, kodwa–

    a.  malivote kwivoti yokwenz’isigqibo xa iivoti zilingana macala
        kumbandela

okhoyo; kwaye

a.  linokuthabath’inxaxheba kwiingxoxo xa umbandela oxoxwayo kufuneka
    ugqitywe ngevoti yesibini kwisithathu ubuncinane samalungu eNdlu.

#### **Amalungelo amalungu athile eKhabhinethi nooSekela-Mphathiswa kwiNdlu yoWiso-mthetho**

1.  UMongameli, kunye nalo naliphi na ilungu leKhabhinethi okanye
    uSekela-Mphathiswa ongelilo ilungu leNdlu yoWiso-mthetho unokuthi,
    ngokulawulwa yimigaqo nayimiyalelo yeNdlu, abekho kwaye athethe
    kwiNdlu, kodwa akavumelekanga ukuba avote.

> \[Isiqendu 54 sathatyathelw’indawo sisiqendu 3 soMthetho
> Wokwenz’Utshintsho KuMgaqo-siseko ka-2001.\]

#### **Amagunya eNdlu yoWiso-mthetho**

1.  \(1) Ekusebenziseni igunya layo lokuwis’imithetho, iNdlu yoWiso-mthetho–

    a.  inokuqwalasela nawuphi na umthetho ophambi kweNdlu, iwuphumeze,
        yenze utshintsho kuwo okanye iwukhabe; kwaye

    b.  inokuwuqalisa ngokwayo umthetho okanye iwulungiselele,
        ngaphandle kweMithetho eYilwayo yemali.

<!-- -->

(2) INdlu yoWiso-mthetho mayithi gqi namacebo–

    a.  okuqinisekisa ukuba onke amacandelo karhulumente akulawulo
        kurhulumente wezwelonke ayaphendula kuyo;

    b.  nawokuba liliso–

        i.  ekusetyenzisweni kwegunya lokulawula kwizwelonke, kuquka
            nokwenziwa kwemithetho isebenze;

        ii. nakulo naliphi na icandelo likarhulumente.

#### **Ubungqina okanye ingcombolo phambi kweNdlu yoWiso-mthetho**

1.  INdlu yoWiso-Mthetho okanye nayiphi na ikomiti kwiikomiti zayo-

    a.  inokubiza nawuphi na umntu ukuba avele phambi kwayo ukuze anike
        ubungqina efungile okanye enze isibhambathiso
        sokutheth’inyaniso, okanye avelise amaxwebhu;

    b.  isenokufuna ukuba nawuphi na umntu okanye iziko lenze ingxelo
        kuyo;

    c.  isenokunyanzela nawuphi na umntu okanye umbutho ngokomthetho
        wezwelonke okanye ngokwemigaqo nemiyalelo, ukuba athobele umsila
        wengwe okanye enze okufunwayo ngokwesiqendu (a) okanye (b);
        kwaye

    d.  isenokwamkela izicelo okanye okuvela nakuwuphi na umntu
        ochaphazelekayo okanye imibutho echaphazelekayo.

#### **Amalungiselelo angaphakathi neenkqubo zeNdlu yoWiso-mthetho**

1.  \(1) INdlu yoWiso-mthetho-

    a.  inokwenza izigqibo ngamalungiselelo ayo angaphakathi
        nangeenkqubo zayo ize izilawule; kananjalo

    b.  inokwenza imigaqo nemiyalelo ngemicimbi yayo, ikwenza oko
        ikhumbula intando yesininzi yokumelwa kwabantu
        nokuthabath’inxaxheba kwabo, ukuphendula, ukusebenzela elubala,
        nokubandakanyeka koluntu.

<!-- -->

(2) Imigaqo nemiyalelo yeNdlu yoWiso-mthetho mayixele–

    a.  ukuba zisekwa njani, zakhiwe njani, iikomiti zayo, ayintoni
        amagunya azo, nemisebenzi yazo, neenkqubo zazo nobude bexesha
        lobukho;

    b.  ukuthabath’inxaxheba kwamaqela amancinane amelweyo kwiNdlu,
        ethabath’ inxaxheba kwiinkqubo zeNdlu nakwiikomiti zayo,
        ngendlela evisisana nentando yesininzi;

    c.  uncedo lwemali nololawulo kwiqela ngalinye elimelweyo kwiNdlu
        ngokulingana nokumelwa kwalo, ukuze iqela elo nenkokeli yalo
        liyenze imisebenzi yalo kwiNdlu ngempumelelo; kananjalo

    d.  nokwamkelwa kwenkokeli yelona qela likhulu liphikisayo kwiNdlu
        njengeNkokeli yeQela Eliphikisayo.

#### **Ukungabi nakubekwa tyala**

1.  \(1) Amalungu eKhabhinethi, ooSekela-Mphathiswa namalungu eNdlu yoWiso-
    mthetho–

    a.  anenkululeko yokuthetha kwiNdlu nakwiikomiti zayo, kodwa ke

ngokulawulwa yimigaqo nayimiyalelo yayo; kwaye

a.  akanakumangalelwa ngetyala lembambano okanye lolwaphulo-mthetho,
    abanjwe, avalelwe entolongweni okanye afunw’imbuyekezo ngomonakalo
    odalwe-

    i.  yiyo nayiphi na into ayithethileyo kwiNdlu okanye ayivelisa
        phambi kwayo okanye kwiikomiti zayo; okanye

    ii. yiyo nayiphi na into ethe yatyhileka ngenxa yento ayithethileyo
        kwiNdlu, okanye ayivelisa phambi kwayo okanye kwiikomiti zayo.

<!-- -->

(2) Ezinye izinto engenakubekwa tyala ngazo iNdlu yoWiso-mthetho,
    amalungu eKhabhinethi namalungu eNdlu zinokutshiwo ngumthetho
    wepalamente wezwelonke.

(3) Imivuzo, iimalana ezisecaleni namaqithiqithi ahlawulwa amalungu
    eNdlu yoWiso- mthetho ziimali ezitsalwa ngqo kwiNgxowa-mali
    yeNgeniso yeLizwe.

> \[Isiqendu 58 senziwa utshintsho sisiqendu 4 soMthetho Wesithandathu
> Wokwenz’Utshintsho KuMgaqo-siseko ka-2001.\]

#### **Ukungena koluntu kwiNdlu yoWiso-mthetho nokubandakanyeka kwalo**

1.  \(1) INdlu yoWiso-mthetho–

    a.  mayenze ukuba uluntu lubandakanyeke kwiinkqubo zowiso-mthetho
        nakwezinye iinkqubo zendlu nezeekomiti zayo; kwaye

    b.  mayiwenze umsebenzi wayo elubala, iintlanganiso zayo,
        nezeekomiti zayo, zibe selubala, kodwa ke kusenokuthatyathwa
        amanyathelo afanelekileyo–

        i.  okukulawula ukungena koluntu, kuquka nokungena kwamajelo
            eendaba, kwiNdlu nakwiikomiti zayo; nawokuba

        ii. asetshwe umntu kwaye, xa kufanelekile, alelwe ukuba angene
            okanye akhutshwe.

> \(2) INdlu yoWiso-mthetho ayivumelekanga ukuba ilwalele uluntu, kuquka
> namajelo eendaba, ukungena kwintlanganiso yekomiti, ngaphandle kokuba
> kufanelekile kwaye kuyathetheleleka ukwenza njalo kuluntu
> olukhululekileyo lwentando yesininzi.

##### IBhunga lamaPhondo leZwelonke

> **Indlela elakhiwe ngayo iBhunga leZwelonke**

1.  \(1) IBhunga lamaPhondo leZwelonke linegqiza elinye labathunywa
    abalishumi abavela kwiphondo ngalinye.

<!-- -->

(2) Aba bathunywa balishumi–

    a.  ngabathunywa abane abakhethekileyo–

        i.  abayiNkulumbuso yephondo okanye, ukuba iNkulumbuso
            ayifumaneki, naliphi na ilungu leNdlu yoWiso-mthetho
            yephondo elichongwe yiNkulumbuso ilichongela yonke
            imisebenzi okanye umsebenzi othile okhethekileyo ophambi
            kweBhunga lamaPhondo leZwelonke; kunye

        ii. nabanye abathunywa abathathu abakhethekileyo

    b.  nabathunywa abathandathu abasisigxina abamiselwe
        ngokwesiqendu 61(2).

(3) Igqiza likhokelwa yiNkulumbuso yephondo okanye, ukuba iNkulumbuso
    ayifumaneki, likhokelwe lilungu legqiza lephondo
    elichongwe yiNkulumbuso.

#### **Ukwabiwa kwabathunywa**

1.  \(1) Amaqela amelweyo kwindlu yowiso-mthetho yephondo anelungelo lokuba
    nabathunywa kwigqiza lephondo ngokwendlela echazwe kwiCandelo B
    leSihlomelo 3.

<!-- -->

(2) \(a) Indlu yowiso-mthetho yephondo mayithi, zingaphelanga iintsuku
    ezingama-30 sibhengeziwe isiphumo sonyulo saloo ndlu yowiso-mthetho-

    i.  ithathe isigqibo, ngokomthetho wepalamente wezwelonke, sokuba

> ngabathunywa abangaphi kubathunywa bombutho ngamnye abaza kuba
> ngabathunywa abasisigxina, bebangaphi abaza kuba ngabathunywa
> abakhethekileyo;

i.  ize imisele abathunywa abasisigxina ngokokuchonga
    okwenziwe ngamaqela.

> \(b) .......
>
> \[Isiqendu (b) sitsityiwe ngokokutsho kwesiqendu 1 soMthetho Weshumi
> Elinesine Wokwenz’ Utshintsho KuMgaqo-siseko ka-2008.\]
>
> \[Isiqendwana (2) sathatyathelw’indawo sisiqendu 1 soMthetho Wethoba
> Wokwenz’Utshintsho KuMgaqo-siseko ka-2002 nasisiqendu 1 soMthetho
> Weshumi Elinesine Wokwenz’Utshintsho KuMgaqo-siseko ka-2008.\]

(2) Umthetho wepalamente wezwelonke ekuthethwa ngawo kwisiqendwana (2)

> \(a) mawuqinisekise ukuthabath’inxaxheba kwamaqela amancinane kokubini
> kubathunywa abasisigxina nabakhethekileyo begqiza ngendlela evisisana
> nentando yesininzi.

(2) Indlu yowiso-mthetho, ngokuvumelana neNkulumbuso neenkokeli zamaqela
    anelungelo lokuba nabathunywa abakhethekileyo kwigqiza lephondo
    mayichonge abathunywa abakhethekileyo, njengoko kuman’ukufuneka
    ngamaxesh’athile, iwachonga kumalungu endlu yowiso-mthetho.

#### **Abathunywa abasisigxina**

1.  \(1) Umntu ochongiweyo ukuba abe ngumthunywa osisigxina makabe
    ngofanelekileyo ukuba abe lilungu lendlu yowiso-mthetho yephondo.

<!-- -->

(2) Ukuba umntu olilungu lendlu yowiso-mthetho yephondo umiselwe
    njengomthunywa osisigxina, loo mntu uyayeka ukuba lilungu lendlu
    yowiso- mthetho.

(3) Abathunywa abasisigxina bamiselwa ukuba babe ngabo ixesha eliphela-

    a.  ngaphambi nje kokuhlala kokuqala kwendlu yowiso-mthetho yephondo
        emva konyulo lwayo olulandelayo.

> \(b) *.......*
>
> \[Isiqendu (b) sitsityiwe ngokokutsho kwesiqendu 2 soMthetho Weshumi
> Elinesine Wokwenz’ Utshintsho KuMgaqo-siseko ka-2008.\]
>
> \[Isiqendwana (3) sathatyathelw’indawo sisiqendu 2 soMthetho Wethoba
> Wokwenz’Utshintsho KuMgaqo-siseko ka-2002 saza kwakhoa
> sathatyathelw’indawo soMthetho Weshumi Elinesine Wokwenz’Utshintsho
> KuMgaqo-siseko ka-2008.\]

(2) Umntu uyayeka ukuba ngumthunywa osisigxina ukuba–

    a.  uthi angafaneleki ukuba lilungu lendlu yowiso-mthetho yephondo
        ngaso nasiphi na isizathu esingekuko ukumiselwa njengomthunywa
        osisigxina;

    b.  uba lilungu leKhabhinethi;

    c.  akasathenjwa yindlu yowiso-mthetho yephondo uze umbutho
        owamchongayo uthi makabuye;

    d.  uyayeka ukuba lilungu lombuthho owamchongayo uze loo mbutho uthi
        makabuye; okanye

    e.  uthi angabikho kwiBhunga lamaPhondo leZwelonke ngaphandle
        kwemvume

> kwiimeko ethi kuyo imigaqo nemiyalelo yeBhunga ifunise ukuba
> alahlekelwe sisikhundla sokuba ngumthunywa osisigxina.

(2) Izithuba ezikhoyo kubathunywa abasisigxina mazivalwe ngokomthetho
    wepalamente wezwelonke.

(3) Ngaphambi kokuba abathunywa abasisigxina baqalise ukwenza imisebenzi
    yabo kwiBhunga lamaPhondo leZwelonke, mabafunge okanye benze
    isibhambathiso sokuthembeka kwiRiphablikhi nesokuthobela
    uMgaqo-siseko, ngokweSihlomelo 2.

#### **Ukuhlala kweBhunga leZwelonke**

1.  \(1) IBhunga lamaPhondo leZwelonke linokwenz’isigqibo ngexesha nangobude
    bexesha lokuhlala kwalo namaxesha alo ekhefu.

<!-- -->

(2) UMongameli usenokuthi nangaliphi na ixesha abize iBhunga lamaPhondo
    leZwelonke ukuba lihlale ngexesha elingelilo elokuhlala ukuze lenze
    imisebenzi ekhethekileyo.

(3) Ukuhlala kweBhunga lamaPhondo leZwelonke kwiindawo ezizezinye
    ezingelilo ikomkhulu lePalamente kuvumeleke kuphela ngezizathu
    ezizezokunced’uluntu, ukhuseleko okanye ukufaneleka, naxa kuvunyelwa
    yimigaqo nayimiyalelo yeBhunga.

#### **USihlalo nooSekela-Sihlalo**

1.  \(1) IBhunga lamaPhondo leZwelonke malinyule uSihlalo nooSekela-Sihlalo
    ababini kubathunywa balo.

<!-- -->

(2) USihlalo nomnye wooSekela-Sihlalo banyulwa kubathunywa abasisigxina
    iminyaka emihlanu ngaphandle kokuba amaxesha abo okuba ngabathunywa
    aphela ngaphambi koko.

(3) Omnye uSekela-Sihlalo unyulelwa ixesha elingunyaka omnye, ize ke
    indawo yakhe ithatyathwe ngumthunywa ovela kwelinye iphondo, ngaloo
    ndlela iphondo ngalinye lifumane ukumelwa.

(4) IJaji eyiNtloko mayongamele ukunyulwa kukaSihlalo, kungenjalo
    ichonge enye ijaji ukuba ikwenze oko. USihlalo yena wongamela
    ukunyulwa kooSekela-Sihlalo.

> \[Isiqendwana (4) sathatyathelw’indawo sisqendu 5 soMthetho
> Wesithandathu Wokwenz’Utshinstho KuMgaqo-siseko ka-2001.\]

(2) Inkqubo echazwe kwiCandelo A leSihlomelo 3 iyasebenza ekunyulweni
    kukaSihlalo nooSekela-Sihlalo.

(3) IBhunga lamaPhondo leZwelonke linokumshenxisa uSihlalo okanye
    uSekela-Sihlalo esikhundleni.

(4) Ngokwemigaqo nemiyalelo yalo, iBhunga lamaPhondo leZwelonke
    lisenokunyula kubathunywa amanye amagosa awongamelayo ukuba ancedise
    uSihlalo nooSekela-Sihlalo.

#### **Izigqibo**

1.  \(1) Ngaphandle kokuba uMgaqo-siseko utsho okwahlukileyo–

    a.  iphondo ngalinye livota kube kanye, kuvota oko okwenziwa egameni
        lephondo, kusenziwa yintloko yegqiza lalo; kwaye

    b.  yonke imibandela ephambi kweBhunga lamaPhondo leZwelonke sukuba
        kuvunyelwene ngayo xa ubuncinane emahlanu amaphondo avota
        evumelana naloo mbandela.

> \(2) UMthetho wePalamente owiswe ngokwenkqubo yesiqendwana (1) okanye
> yesi-(2) kwisiqendu 76, mawuxele inkqubo engumfaniselwano ekuthi ngayo
> izindlu zowiso- mthetho zamaphondo zigunyaze amagqiza azo ukuba avote
> egameni lazo.

#### **Uthabatho-nxaxheba lwabaphathiswa bakazwelonke**

1.  \(1) Amalungu eKhabhinethi kunye nooSekela-Mphathiswa banokubakho,
    kunjalonje bathethe, kwiBhunga lamaPhondo leZwelonke, kodwa
    abavumelekanga ukuba bavote.

> \(2) IBhunga lamaPhondo leZwelonke lisenokufuna ukuba ilungu
> leKhabhinethi, uSekela-Mphathiswa okanye igosa elikurhulumente
> wezwelonke okanye elikurhulumente wephondo libekho kwintlanganiso
> yeBhunga okanye kwikomiti yeBhunga.

#### **Uthabatho-nxaxheba lwabameli boorhulumente basekuhlaleni**

1.  Abameli abangxungxileyo abangekho ngaphezu kweshumi abachongwe
    ngurhulumente wasekuhlaleni ocwangcisiweyo ngokwesiqendu 163 ukuba
    bamele iindidi ngeendidi zoomasipala banokuthi, xa kuyimfuneko,
    bathabath’inxaxheba kokwenziwa liBhunga lamaPhondo leZwelonke, kodwa
    abavumelekanga ukuba bavote.

#### **Amagunya eBhunga leZwelonke**

1.  Ekusebenziseni igunya lalo lokuwis’umthetho, iBhunga lamaPhondo
    leZwelonke–

    a.  lisenokuqwalasela, liphumeze, lenz’utshintsho, licebise ukuba
        kwenziwe utshintsho kuwo nawuphi na umthetho ophambi kweBhunga
        okanye liwukhabe, ngokuvumelana nesi Sahluko; kwaye

    b.  lisenokuwuqalisa ngokwalo umthetho okanye liwulungiselele,
        kungumthetho owela kummandla wentsebenzo odweliswe kwiSihlomelo
        4 okanye omnye umthetho ekuthethwe ngawo kwisiqendu 76(3), kodwa
        alivumelekanga ukuba liqalise iMithetho eYilwayo yemali
        okanye liyilungiselele.

#### **Ubungqina okanye ingcombolo phambi kweBhunga leZwelonke**

1.  IBhunga lamaPhondo leZwelonke okanye iikomiti zalo–

    a.  lisenokubiza nawuphi na umntu ukuba avele phambi kwalo aze
        kunika ubungqina efungile okanye enze isibhambathiso
        sokutheth’inyaniso okanye aze kuvelisa amaxwebhu—

    b.  lisengafuna naliphi na iziko okanye umntu ukuba enze ingxelo
        kulo;

    c.  lisenganyanzelisa nawuphi na umntu okanye iziko, ngokomthetho
        wepalamente wezwelonke okanye ngokwemigaqo nemiyalelo, ukuba
        athobele umsila wengwe okanye enze okufunwayo ngokwesiqendu (a)
        okanye (b); kwaye

    d.  lisenokwamkela izicelo, okutshiwo ngabantu abachaphazelekayo
        okanye imibutho echaphazelekayo.

#### **Amalungiselelo angaphakathi, neenkqubo zeBhunga leZwelonke**

1.  \(1) IBhunga lamaPhondo leZwelonke–

    a.  lisenokwenz’isigqibo ngamalungiselelo angaphakathi, nangeenkqubo
        zalo lize lizilawule; kwaye

    b.  lisenokuqulunqa imigaqo nemiyalelo engemisebenzi yalo,
        kucingelwa intando yesininzi yokumelwa nokuthabath’inxaxheba,
        ukuphendula, ukusebenzela elubala nokubandakanyeka koluntu.

<!-- -->

(2) Imigaqo nemiyalelo yeBhunga lamaPhondo leZwelonke mayithethe–

    a.  ngokusekwa kweekomiti zalo, iindlela ezakhiwe ngayo, amagunya
        azo, imisebenzi yazo, iinkqubo zalo nobude bexesha bazo;

    b.  ngokuthabath’inxaxheba kwawo amaphondo koko ikwenzayo
        ngokuvisisana nentando yesininzi;

    c.  nangokuthabath’inxaxheba kwamaqela amancinane amelweyo
        kwiBhunga, ethabath’inxaxheba kokwenziwayo liBhunga naziikomiti
        zalo, ngendlela evisisana nentando yesininzi, nanini na xa
        umcimbi uza kugqitywa ngokwesiqendu 75.

#### **Ukungabi nakubekwa tyala**

1.  \(1) Abathunywa kwiBhunga lamaPhondo leZwelonke nabantu ekuthethwe ngabo
    kwisiqendu 66 nesama-67–

    a.  banenkululeko yokuthetha kwiBhunga nakwiikomiti zalo, kodwa ke

ngokulawulwa yimigaqo nayimiyalelo yalo; kwaye

a.  abanakumangalelwa ngetyala lembambano okanye lolwaphulo-mthetho,
    babanjwe, bavalelwe entolongweni okanye bafunw’imbuyekezo
    ngomonakalo odalwe–

    i.  yiyo nayiphi na into abayithethileyo kwiBhunga, okanye
        bayivelisa phambi kwayo okanye kwiikomiti zalo; okanye

    ii. yiyo nayiphi na into ethe yatyhileka ngenxa yento
        abayithethileyo kwiBhunga okanye bayivelisa phambi kwalo okanye
        kwiikomiti zalo.

<!-- -->

(2) Ezinye izinto elingenakubekwa tyala ngazo iBhunga lamaPhondo
    leZwelonke, abathunywa kwiBhunga, nabantu ekuthethwe ngabo
    kwisiqendu 66 nesama-67 zinokutshiwo ngumthetho
    wepalamente wezwelonke.

(3) Imivuzo, iimalana ezisecaleni namaqithiqithi ahlawulwa amalungu
    asisigxina eBhunga lamaPhondo leZwelonke ziimali ezitsalwa ngqo
    kwiNgxowa-mali yeNgeniso yeLizwe.

#### **Ukubakho koluntu nokuthabath’ inxaxheba kwalo kwiBhunga leZwelonke**

1.  \(1) IBhunga lePhondo leZwelonke–

    a.  malenze ukuba uluntu lubandakanyeke kwiinkqubo zowiso-mthetho
        nakwezinye iinkqubo zeBhunga nezeekomiti zalo; kwaye

    b.  maliwenze umsebenzi walo elubala, iintlanganiso zalo,
        nezeekomiti zalo, zibe selubala, kodwa ke kusenokuthatyathwa
        amanyathelo afanelekileyo–

        i.  okukulawula ukungena koluntu, kuquka nokungena kwamajelo
            eendaba, kwiBhunga neekomiti zalo; nawokuba

        ii. asetshwe umntu kwaye, xa kufanelekile, alelwe ukuba angene
            okanye akhutshwe.

> \(2) IBhunga lamaPhondo leZwelonke alivumelekanga ukuba lilwalele uluntu
> , kuquka namajelo eendaba, ukungena kwintlanganiso yekomiti, ngaphandle
> kokuba kufanelekile kwaye kuyathetheleleka ukwenza njalo kuluntu
> olukhululekileyo lwentando yesininz.

##### Inkqubo Yowiso-mthetho Yezwelonke

> **Yonke iMithetho eYilwayo**

1.  \(1) Nawuphi na uMthetho oYilwayo unokungeniswa kwiNdlu yoWiso-mthetho.

<!-- -->

(2) Kuphela lilungu leKhabhinethi okanye uSekela-Mphathiswa, okanye
    ilungu lekomiti yeNdlu yoWiso-mthetho elinokuthi lingenise uMthetho
    oYilwayo kwiNdlu, kodwa kuphela lilungu leKhabhinethi eliphathiswe
    imicimbi yemali yezwelonke elinokungenisa le Mithetheo iYilwayo
    ilandelayo kwiNdlu:

    a.  uMthetho oYilwayo wemali; okanye

    b.  uMthetho oYilwayo omayela nomthetho wepalamente ekuthethwa ngawo
        kwisiqendu 214.

> \[Isiqendwana (2) sathatyathelw’indawo sisiqendu 1(a) soMthetho
> Wesixhenxe Wokwenz’Utshintsho KuMgaqo-siseko ka-2001.\]

(2) Umthetho oYilwayo ekuthethwa ngawo kwisiqendu 76(3), ngaphandle
    koMthetho oYilwayo ekuthethwa ngawo kwisiqendwana (2)(a) okanye (b)
    kwesi siqendu, unokungeniswa kwiBhunga lamaPhondo leZwelonke.

> \[Isiqendwana (3) sathatyathelw’indawo sisiqendu 1(b) soMthetho
> Wesixhenxe Wokwenz’Utshintsho KuMgaqo-siseko ka-2001.\]

(2) Kuphela lilungu leBhunga lamaPhondo leZwelonke okanye ikomiti yalo
    enokuthi ingenise uMthetho oYilwayo kwiBhunga.

(3) UMthetho oYilwayo ophunyezwe yiNdlu yoWiso-mthetho mawuthunyelwe
    kwiBhunga lamaPhondo leZwelonke ukuba kufuneka uqwalaselwe liBhunga.
    UMthetho oYilwayo ophunyezwe liBhunga mawuthunyelwe kwiNdlu.

#### **IMithetho eYilwayo eyenz’ utshintsho kuMgaqo-siseko**

1.  \(1) Isiqendu 1 kunye nesi siqendwana zinokwenziwa utshintsho nguMthetho
    oYilwayo ophunyezwe–

    a.  yiNdlu yoWiso-mthetho, ngevoti exhasayo ubuncinane yama-75
        ekhulwini

kumalungu ayo;

a.  naliBhunga lamaPhondo leZwelonke, ngevoti exhasayo ubuncinane
    yamaphondo amathandathu.

<!-- -->

(2) ISahluko 2 sinokwenziwa utshintsho nguMthetho oYilwayo ophunyezwe–

    a.  yiNdlu yoWiso-mthetho, ngevoti exhasayo ubuncinane yesibini
        kwisithathu samalungu ayo;

    b.  naliBhunga lamaPhondo leZwelonke, ngevoti exhasayo ubuncinane
        yamaphondo amathandathu.

(3) Nakuphi na okunye okutshiwo nguMgaqo-siseko kunokwenziwa utshintsho
    nguMthetho oYilwayo ophunyezwe–

    a.  yiNdlu yoWiso-mthetho, ngevoti exhasayo ubuncinane yesibini
        kwisithathu

kumalungu ayo;

a.  naliBhunga lamaPhondo leZwelonke, ngevoti exhasayo ubuncinane
    yamaphondo amathandathu, ukuba utshintsho olo–

    i.  luphathelele kumcimbi ochaphazela iBhunga;

    ii. luguqula imida yamaphondo, amagunya, imisebenzi okanye amaziko;
        okanye

    iii. lwenz’utshintsho kokumayela nomcimbi wamaphondo.

<!-- -->

(2) UMthetho oYilwayo owenz’utshintsho kuMgaqo-siseko awuvumelekanga
    ukuba uqulathe izinto ezingelulo utshintsho kuMgaqo-siseko nemicimbi
    engenanto yakwenza notshintsho.

(3) Ubuncinane kusasele iintsuku ezingama-30 ngaphambi kokuba uMthetho
    oYilwayo owenz’utshintsho kuMgaqo-siseko ungeniswe ngokwesiqendu
    73(2), umntu okanye ikomiti eceba ukungenisa loo Mthetho uYilwayo–

    a.  mayipapashe kuShicilelo-Mithetho LukaRhulumente lwezwelonke
        iinkcukacha

zotshintsho olucetywayo ukuze uluntu luvakalise izimvo, ikwenza oko
ngokuvumelana nemigaqo nemiyalelo yeNdlu yoWiso-mthetho;

a.  mayingenise ezo nkcukacha kwizindlu zowiso-mthetho zamaphondo ukuze
    kufumaneke izimvo zazo, ikwenza oko ngokwemigaqo nemiyalelo yeNdlu;
    kwaye

b.  mayingenise ezo nkcukacha kwiBhunga ukuze kuxoxwe esidlangalaleni,
    ikwenza oko ngokwemigaqo nemiyalelo yeBhunga lamaPhondo leZwelonke,
    ukuba utshintsho olucetywayo asilotshintsho ekufuneka
    luphunyezwe liBhunga.

<!-- -->

(2) Xa uMthetho oYilwayo owenz’utshintsho kuMgaqo-siseko ungeniswa,
    umntu okanye ikomiti ewungenisayo uMthetho oYilwayo lowo makangenise
    izimvo ezibhaliweyo ezifunyenwe eluntwini nakwizindlu zowiso-mthetho
    zamaphondo-

    a.  zingeniswe kuSihlalo ukuze zithiwe thaca kwiNdlu yoWiso-mthetho;
        kuze

> kuthi

a.  ukuba lutshintsho ekuthethwe ngalo kwisiqendwana (1), (2), okanye
    (3)(b), zingeniswe kuSihlalo weBhunga lamaPhondo leZwelonke ukuze
    zithiwe thaca kwiBhunga.

<!-- -->

(2) Umthetho oYilwayo owenz’utshintsho kuMgaqo-siseko akuvumelekanga
    ukuba mawuvotelwe kwiNdlu yoWiso-mthetho zingaphelanga iintsuku
    ezingama-30 -

    a.  zokungeniswa kwawo, ukuba iNdlu ihleli xa uMthetho oYilwayo lowo

> ungeniswa; okanye

a.  zokuthiwa thaca kwawo kwiNdlu, ukuba iNdlu ikwikhefu xa uMthetho
    oYilwayo lowo ungeniswa.

<!-- -->

(2) Ukuba uMthetho oYilwayo ekuthethwe ngawo kwisiqendwana (3)(b),
    okanye nayiphi na inxalenye yoMthetho oYilwayo, ingephondo elithile
    kuphela okanye amaphondo athile kuphela, iBhunga lamaPhondo
    leZwelonke alivumelekanga ukuba liwuphumeze loo Mthetho uYilwayo
    okanye iinxalenye zawo ngaphandle kokuba oko kuvunywe yindlu
    yowiso-mthetho yephondo echaphazelekayo okanye zizindlu
    zowiso-mthetho zamaphondo ezichaphazelekayo.

(3) UMthetho oYilwayo owenz’utshintsho kuMgaqo-siseko ophunyezwe yiNdlu
    yoWiso-mthetho naliBhunga lamaPhondo leZwelonke, apho
    kufanelekileyo, mawuthunyelwe kuMongameli ukuze awuvume.

#### **IMithetho eYilwayo eqhelekileyo engawachaphazeliyo amaphondo**

1.  \(1) Xa iNdlu yoWiso-mthetho iphumeza uMthetho oYilwayo ongenguwo
    uMthetho oYilwayo ekusebenza kuwo inkqubo echazwe kwisiqendu 74 okanye
    76, loo Mthetho uYilwayo mawuthunyelwe kwiBhunga lamaPhondo leZwelonke
    uze uqhutywe ngokwenkqubo elandelayo:

    a.  IBhunga–

        i.  maliwuphumeze loo Mthetho uYilwayo;

        ii. maliwuphumeze loo Mthetho uYilwayo ngomqathango wokuba
            kuphunyezwe notshintsho olucetywa lilo; okanye

        iii. maliwukhabe loo Mthetho uYilwayo.

    b.  ukuba iBhunga liyawuphumeza uMthetho oYilwayo ngaphandle
        kokucebisa ukuba kwenziwe utshintsho, loo Mthetho uYilwayo
        mawusiwe kuMongameli ukuba awuvume;

    c.  ukuba iBhunga liyawukhaba uMthetho oYilwayo okanye liyawuphumeza
        ngomqathango wokuba kuphunyezwe notshintsho olucetywa lilo,
        iNdlu mayiwuqwalasele ngokutsha loo Mthetho uYilwayo,
        ithabathel’ingqalelo naluphi na utshintsho olucetywa liBhunga,
        kwaye–

        i.  isenokuwuphumeza loo Mthetho uYilwayo kwakhona, unotshintsho
            okanye ungenalo; okanye

        ii. isenokugqiba kwelokuba ingaqhubeki naloo Mthetho uYilwayo.

    d.  UMthetho oYilwayo ophunyezwe yiNdlu ngokwesiqendu (c) mawusiwe
        kuMongameli ukuze awuvume.

<!-- -->

(2) Xa iBhunga lamaPhondo leZwelonke livotela umcimbi othile ngokwesi
    siqendu, isiqendu 65 asisebenzi; endaweni yoko–

    a.  umthunywa ngamnye kwigqiza lephondo unevoti enye;

    b.  ubuncinane makubekho isinye kwisithathu sabathunywa ngaphambi
        kokuba kuvotwe ngombandela okhoyo; kwaye

    c.  umbandela lowo mawugqitywe ngesininzi seevoti, kodwa ukuba
        iivoti ziyalingana macala, umthunywa owongameleyo makafake ivoti
        yokwenz’ isigqibo.

#### **IMithetho eYilwayo eqhelekileyo echaphazela amaphondo**

1.  \(1) Xa iNdlu yoWiso-mthetho iphumeza uMthetho oYilwayo ekuthethwe ngawo
    kwisiqendwana (3), (4) okanye (5), loo Mthetho uYilwayo mawuthunyelwe
    kwiBhunga lamaPhondo leZwelonke uze uqhutywe ngale ndlela ilandelayo:

    a.  iBhunga–

        i.  maliwuphumeze uMthetho oYilwayo;

        ii. maliwuphumeze loo Mthetho uYilwayo unotshintsho olwenziweyo;
            okanye

        iii. maliwukhabe loo Mthetho uYilwayo.

    b.  ukuba iBhunga liwuphumeza uMthetho oYilwayo ungenalutshintsho,
        loo Mthetho uYilwayo mawusiwe kuMongameli ukuze awuvume;

    c.  ukuba iBhunga liwuphumeza uMthetho oYilwayo unotshintsho, loo
        Mthetho uYilwayo onotshintsho mawuthunyelwe kwiNdlu, kuze kuthi
        ukuba iNdlu iyawuphumeza loo Mthetho uYilwayo onotshintsho,
        usiwe kuMongameli ukuze awuvume;

    d.  ukuba iBhunga liyawukhaba uMthetho oYilwayo, okanye ukuba iNdlu
        iyala ukuwuphumeza uMthetho oYilwayo onotshintsho ekuthethwe
        ngawo kwisiqendu (c), loo Mthetho uYilwayo, kwakunye noMthetho
        oYilwayo onotshintsho, mawuthunyelwe kwiKomiti yoLamlo,
        esenokuthi ivumelane–

        i.  ngaloo Mthetho uYilwayo ngendlela ophunyezwe ngayo yiNdlu;

        ii. ngendlela ophunyezwe ngayo liBhunga; okanye

        iii. ithi gqi nohlobo olwahlukileyo lwaloo Mthetho uYilwayo.

    e.  ukuba iKomiti yoLamlo ayikwazi ukuvumelana zingaphelanga
        iintsuku ezingama-30 zokuthunyelwa koMthetho oYilwayo kuyo, loo
        Mthetho uYilwayo uyaphelelwa ngaphandle kokuba iNdlu iyaphinda
        iwuphumeze kwakhona, kodwa ngevoti exhasayo ubuncinane yesibini
        kwisithathu samalungu ayo;

    f.  ukuba iKomiti yoLamlo iyavumelana ngoMthetho oYilwayo ngendlela
        ophunyezwe ngayo yiNdlu, loo Mthetho uYilwayo mawuthunyelwe
        kwiBhunga, lize lithi ukuba liyawuphumeza, usiwe kuMongameli
        ukuze awuvume;

    g.  ukuba iKomiti yoLamlo iyavumelana ngoMthetho oYilwayo
        onotshintsho ngendlela ophunyezwe ngayo liBhunga, loo Mthetho
        uYilwayo mawuthunyelwe kwiNdlu, uze uthi ukuba uphunyeziwe
        yiNdlu, usiwe kuMongameli ukuze awuvume;

    h.  ukuba iKomiti yoLamlo ivumelana ngolunye uhlobo lwaloo Mthetho
        uYilwayo, olo hlobo olulolunye loMthetho oYilwayo maluthunyelwe
        kwiNdlu nakwiBhunga, uze uthi ukuba uyaphunyezwa yiNdlu
        naliBhunga, usiwe kuMongameli ukuba awuvume;

    i.  ukuba uMthetho oYilwayo othunyelwe kwiBhunga ngokwesiqendu (f)
        okanye

> \(h) awuphunyezwa liBhunga, loo Mthetho uyaphelelwa ngaphandle kokuba
> iNdlu iyawuphumeza ngevoti exhasayo ubuncinane yesibini kwisithathu
> samalungu ayo;

a.  ukuba uMthetho oYilwayo othunyelwe kwiNdlu ngokwesiqendu (g) okanye

> \(h) awuphunyezwa yiNdlu, loo Mthetho uYilwayo uyaphelelwa, kodwa loo
> Mthetho uYilwayo ngendlela owawuphunyezwe ngayo yiNdlu unokuphinda
> uphunyezwe yiNdlu kwakhona, kodwa ngevoti exhasayo ubuncinane yesibini
> kwisithathu samalungu ayo;

a.  uMthetho oYilwayo ophunyezwe yiNdlu ngokwesiqendu (e), (i)
    okanye (j) mawusiwe kuMongameli ukuze awuvume.

<!-- -->

(2) Xa iBhunga lamaPhondo leZwelonke liwuphumeza uMthetho oYilwayo
    ekuthethwe ngawo kwisiqendwana (3), loo Mthetho uYilwayo
    mawuthunyelwe kwiNdlu yoWiso-mthetho uze qhutywe ngale ndlela
    ilandelayo:

    a.  iNdlu–

        i.  mayiwuphumeze uMthetho oYilwayo;

        ii. mayiwuphumeze loo Mthetho uYilwayo unotshintsho; okanye

        iii. mayiwukhabe loo Mthetho uYilwayo.

    b.  uMthetho oYilwayo ophunyezwe yiNdlu ngokwesiqendu (a)(i)
        mawusiwe kuMongameli ukuze awuvume;

    c.  ukuba iNdlu iphumeza uMthetho uYilwayo onotshintsho, loo Mthetho
        uYilwayo onotshintsho mawuthunyelwe kwiBhunga, lize lithi
        iBhunga ukuba liyawuphumeza, usiwe kuMongameli ukuze awuvume;

    d.  ukuba iNdlu iyawukhaba loo Mthetho uYilwayo, okanye ukuba
        iBhunga liyala ukuwuphumeza uMthetho uYilwayo onotshintsho
        ekuthethwe ngawo kwisiqendu (c), loo Mthetho uYilwayo kunye
        noMthetho oYilwayo

> onotshintsho, ukuba ukho, mawuthunyelwe kwiKomiti yoLamlo, esenokuthi
> ivumelane–

i.  ngaloo Mthetho uYilwayo ngendlela ophunyezwe ngayo liBhunga;

ii. ngoMthetho oYilwayo onotshintsho ngendlela ophunyezwe ngayo yiNdlu;
    okanye

iii. ngolunye uhlobo lwaloo Mthetho uYilwayo.

<!-- -->

a.  ukuba iKomiti yoLamlo ayikwazi ukuvumelana zingaphelanga iintsuku
    ezingama-30 uthunyelwe kuyo loo Mthetho uYilwayo, loo Mthetho
    uYilwayo uyaphelelwa;

b.  ukuba iKomiti yoLamlo iyavumelana ngaloo Mthetho uYilwayo ngendlela
    ophunyezwe ngayo liBhunga, mawuthunyelwe kwiNdlu, kuze kuthi ukuba
    iNdlu iyawuphumeza, usiwe kuMongameli ukuze awuvume;

c.  ukuba iKomiti yoLamlo iyavumelana ngoMthetho oYilwayo onotshintsho
    ngendlela ophunyezwe ngayo yiNdlu, loo Mthetho uYilwayo
    mawuthunyelwe kwiBhunga, kuze kuthi ukuba uphunyeziwe lilo, usiwe
    kuMongameli ukuze awuvume;

d.  ukuba iKomiti yoLamlo ivumelana ngolunye uhlobo lwaloo Mthetho
    uYilwayo, olo hlobo lulolunye loMthetho oYilwayo maluthunyelwe
    kokubini kwiBhunga nakwiNdlu, uze uthi ukuba uyaphunyezwa liBhunga
    nayiNdlu, usiwe kuMongameli ukuze awuvume;

e.  ukuba uMthetho oYilwayo othunyelwe kwiNdlu ngokwesiqendu (f)
    okanye (h) awuphunyezwa yiNdlu, loo Mthetho uYilwayo uyaphelelwa.

<!-- -->

(2) UMthetho oYilwayo mawuqhutywe ngokwenkqubo yesiqendwana (1) okanye
    yesiqendwana (2) ukuba uwela kummandla wentsebenzo odweliswe
    kwiSihlomelo 4 okanye ukuba ungemibandela ekuthethwa ngayo kwesinye
    seziqendu ezilandelayo:

    a.  isiqendu 65(2);

    b.  isiqendu 163;

    c.  isiqendu 182;

    d.  isiqendu 195(3) nese-(4);

    e.  isiqendu 196; (f) nesiqendu 197.

(3) UMthetho oYilwayo mawuqhutywe ngokwenkqubo yesiqendwana (1) ukuba
    ungombandela–

    a.  ekuthethwa ngawo kwisiqendu 44(2) okanye 220(3); okanye

    b.  ekuthethwa ngawo kwiSahluko 13, noquka nantoni na echaphazela
        imicimbi yeemali yoorhulumente bamaphondo.

> \[Isiqendu (b) sathatyathelw’indawo sisiqendu 1 soMthetho Weshumi
> Elinanye Wokwenz’Utshintsho KuMgaqo-siseko ka-2003.\]

(2) UMthetho oYilwayo ekuthethwa ngawo kwisiqendu 42(6) mawuqhutywe
    ngokwenkqubo yesiqendwana (1), umahluko nje ngowokuba–

    a.  xa iNdlu yoWiso-mthetho iwuvotela lo Mthetho uYilwayo, okutshiwo
        sisiqendu

> 53(1) akusebenzi; endaweni yoko, loo Mthetho uYilwayo unokuphunyezwa
> kuphela ukuba isininzi samalungu eNdlu siyawuvotela; nowokuba

a.  ukuba loo Mthetho uYilwayo uthunyelwe kwiKomiti yoLamlo, kusebenza
    le migaqo ilandelayo:

    i.  ukuba iNdlu yoWiso-mthetho iqwalasela uMthetho oYilwayo
        ekuthethwa ngawo kwisiqendwana (1)(g) okanye (h), loo Mthetho
        uYilwayo unokuphunyezwa kuphela ukuba isininzi samalungu eNdlu
        siyawuvotela;

    ii. ukuba iNdlu yoWiso-mthetho iqwalasela okanye iqwalasela
        ngokutsha uMthetho oYilwayo ekuthethwa ngawo kwisiqendwana
        (1)(e), (i) okanye (j), loo Mthetho uYilwayo unokuphunyezwa
        kuphela ukuba uvotelwa ubuncinane sisibini kwisithathu
        samalungu eNdlu.

<!-- -->

(2) Esi siqendu asisebenzi kwiMithetho eYilwayo yemali.

#### **IMithetho eYilwayo yemali**

  ---------------------------------------------------------------------------------------------------------------------------------------------------------------------------------------------
  > 77.   (1)   > UMthetho oYilwayo unguMthetho oYilwayo wemali ukuba-
                
                (a) waba imali;
                
                (b) uhlawulisa iirhafu zezwelonke, nezinye iintlawulo;
                
                (c) uphelisa okanye unciphisa iirhafu, okanye ukhulula abantu ekuhlawuleni iirhafu, nezinye iintlawulo;
                
                (d) ugunyaza ukutsalwa kweemali ngqo kwiNgxowa-mali yeNgeniso yeLizwe, ngaphandle kokuba nguMthetho oYilwayo ekuthethwa ngawo kwisiqendu 214 ogunyaza ukutsalwa kwemali ngqo.
                
                
  ------- ----- -------------------------------------------------------------------------------------------------------------------------------------------------------------------------------
          (2)   > UMthetho oYilwayo wemali awuvumelekanga ukuba uthethe ngeminye imicimbi

                > ngaphandle-
                
                (a) komcimbi owela ngaphantsi kowemali nonento yokwenza nokwabiwa kwemali;
                
                (b) kokufunwa kweerhafu, ukupheliswa kwazo okanye ukuncitshiswa kwazo, nezinye iintlawulo;
                
                (c) ukukhululwa kwabantu ekuhlawuleni iirhafu zezwelonke, neentlawulo ezizezinye; okanye
                
                (d) ukugunyazwa kokutsala ngqo kwiNgxowa-mali yeNgeniso yeLizwe.
                
                

          (3)   > Yonke iMithetho eYilwayo yemali mayiqwalaselwe ngokwenkqubo yesiqendu 75.

                > UMthetho wePalamente mawuxele inkqubo yokwenz’utshintsho kwiMithetho

                > eYilwayo yemali phambi kwePalamente.
  ---------------------------------------------------------------------------------------------------------------------------------------------------------------------------------------------

> \[Isiqendu 77 sathatyathelw’indawo sisiqendu 2 soMthetho Wesixhenxe
> Wokwenz’Utshintsho KuMgaqo-siseko ka-2001.\]

#### **IKomiti yoLamlo**

78. \(1) IKomiti yoLamlo –

    a.  inamalungu alithoba eNdlu yoWiso-mthetho anyulwe yiNdlu
        ngokwenkqubo efunwa yimigaqo nayimiyalelo yeNdlu ethi idale
        ukumelwa kwamaqela kanye ngendlela elinganayo naleyo amaqela
        amelwe ngayo kwiNdlu; ize ibe

    b.  nomthunywa omnye ovela kwigqiza ngalinye lephondo kwiBhunga
        lamaPhondo leZwelonke, ochongwe ligqiza.

<!-- -->

(2) IKomiti yoLamlo sukuba ivumelene ngohlobo omawube lulo uMthetho
    oYilwayo, okanye sukuba isenzile isigqibo, xa olo hlobo loMthetho
    oYilwayo, okanye eso sigqibo isenzileyo, sixhaswa–

    a.  ubuncinane ngabahlanu kubameli beNdlu yoWiso-mthetho;

    b.  nangabahlanu ubuncinane kubameli beBhunga lamaPhondo leZwelonke.

#### **Ukuvunywa kweMithetho eYilwayo**

78. \(1) UMongameli makawuvume aze awutyikitye uMthetho oYilwayo ophunyezwe
    ngokwesi Sahluko, kungenjalo, ukuba unamathandabuzo ngokuvisisana kwawo
    noMgaqo-siseko, makawubuyisele kwiNdlu yoWiso-mthetho ukuze
    uqwalaselwe ngokutsha.

<!-- -->

(2) Imigaqo nemiyalelo yendibaniselwano mayixele inkqubo yokuqwalaselwa
    ngokutsha koMthetho oYilwayo yiNdlu yoWiso-mthetho
    nokuthabath’inxaxheba kweBhunga lamaPhondo leZwelonke kuloo nkqubo.

(3) IBhunga lamaPhondo leZwelonke malithabath’inxaxheba ekuqwalaselweni
    ngokutsha koMthetho oYilwayo obuyiselwe nguMongameli kwiNdlu yoWiso-
    mthetho ukuba–

    a.  amathandabuzo kaMongameli ngokuvisisana koMthetho oYilwayo
        noMgaqo-

> siseko angomcimbi wenkqubo obandakanya iBhunga; okanye

a.  isiqendu 74(1), (2) okanye (3)(b) okanye isiqendu 76 sasisebenza
    ekuphunyezweni kwaloo Mthetho uYilwayo.

<!-- -->

(2) Ukuba, emva kokuqwalaselwa kwawo ngokutsha, uMthetho oYilwayo
    uwaphelisa ngokupheleleyo amathandabuzo kaMongameli, uMongameli
    makawuvume aze awutyikitye uMthetho oYilwayo lowo; ukuba akunjalo,
    uMongameli-

    a.  makawuvume aze awutyikitye uMthetho oYilwayo; okanye

    b.  awuthumele kwiNkundla yoMgaqo-siseko ukuze ithathe isigqibo
        ngokuvisisana kwawo noMgaqo-siseko.

(3) Ukuba iNkundla yoMgaqo-siseko igqiba kwelokuba uMthetho oYilwayo
    lowo uyavisisana noMgaqo-siseko, uMongameli makawuvume
    aze awutyikitye.

#### **Isicelo esibhekiswa kwiNkundla yoMgaqo-siseko ngamalungu eNdlu yoWiso-mthetho**

78. \(1) Amalungu eNdlu yoWiso-mthetho asenokwenz’isicelo kwiNkundla
    yoMgaqo-siseko efuna umyalelo ovakalisa ukuba wonke uMthetho wePalamente
    okanye inxalenye yawo awuvisisani noMgaqo-siseko.

<!-- -->

(2) Isicelo–

    a.  masixhaswe ubuncinane sisinye kwisithathu samalungu eNdlu
        yoWiso- mthetho; kwaye

    b.  masenziwe zingaphelanga iintsuku ezingama-30 ukususela kumhla
        uMongameli awawuvuma ngawo waza wawutyikitya uMthetho lowo.

(3) INkundla yoMgaqo-siseko isenokuyalela ukuba wonke uMthetho lowo
    okanye inxalenye ekwenziwa isicelo ngenxa yayo ngokwesiqendwana (1)
    awusebenzi okanye inxalenye yawo ayisebenzi de ibe iNkundla yenze
    isigqibo ngesicelo eso ukuba–

    a.  kufuneka yenze njalo ukuze kwenzeke ubulungisa; sibe

    b.  nesicelo eso kukho ithemba lokuba siza kuphumelela.

(4) Ukuba isicelo asiphumelelanga, kube bekungekho themba kakade lokuba
    siza kuphumelela, iNkundla yoMgaqo-siseko isenokuyalela ukuba kube
    ngabenzi-sicelo abahlawula iindleko.

#### **Ukupapashwa kweMithetho**

78. UMthetho oYilwayo ovunyiweyo waza watyikitywa nguMongameli uba
    nguMthetho wePalamente; mawupapashwe msinya, kwaye uqala ukusebenza
    wakuba upapashiwe okanye ngomhla ogqitywe ngokoMthetho lowo.

> **Ukugcinwa kwMithetho yePalamente**

78. Ikopi etyikityiweyo yoMthetho wePalamente ibubungqina obupheleleyo
    bokutshiwo nguloo Mthetho; mawuthi ke, emva kokuba upapashiwe
    uphathiswe iNkundla yoMgaqo- siseko ukuba iwugcine.

ISAHLUKO 5
==========

UMONGAMELI NORHULUMENTE WEZWELONKE
----------------------------------

#### **UMongameli**

78. UMongameli–

    a.  uyiNtloko yeLizwe nentloko karhulumente wezwelonke;

    b.  makawuxhase, awukhusele kwaye awuhlonele uMgaqo-siseko
        njengomthetho owongamileyo weRiphablikhi; kwaye

    c.  makakhuthaze ubunye belizwe kunye noko okuya
        kuphucula iRiphablikhi.

#### **Amagunya nemisebenzi kaMongameli**

78. \(1) UMongameli unamagunya awaphathiswe nguMgaqo-siseko nayimithetho
    yepalamente, equka lawo ayimfuneko ukuze enze imisebenzi yokuba yiNtloko
    yeLizwe nentloko karhulumente wezwelonke.

<!-- -->

(2) UMongameli unomsebenzi–

> ukwamkela nokusayina imiThetho eYilwayo;

a.  wokuvuma iMithetho eYilwayo aze ayityikitye;

b.  wokuphindisa emva kwiNdlu yoWiso-mthetho uMthetho oYilwayo ukuze
    uqwalaselwe ngokutsha ukuba uyavisisana kusini na noMgaqo-siseko;

c.  wokuthumela kwiNkundla yoMgaqo-siseko uMthetho oYilwayo ukuze yenze
    isigqibo ngokuvisisana kwawo noMgaqo-siseko;

d.  wokubiza iNdlu yoWiso-mthetho, iBhunga lamaPhondo leZwelonke okanye
    iPalamente eyibizela ukuba ihlale ngexesha elingelilo eliqhelekileyo
    ukuze yenze imisebenzi ekhethekileyo;

e.  wokuba amisele abantu ezikhundleni ekufunwa nguMgaqo-siseko okanye
    ngumthetho wepalamente ukuba abamisele, engakwenzi njengentloko
    karhulumente wezwelonke;

f.  wokuba amisele iikomishoni zophando;

g.  wokuba amemelele ukuba kwenziwe uvavanyo-zimvo ngokoMthetho
    wePalamente;

h.  wokuba amkele amagosa ozakuzelwano amanye amazwe kwaye abuvume
    ubugosa bawo;

i.  wokuba amisele oonozakuzaku, namagosa agunyaziweyo ozakuzelwano;

j.  wokuxolela abonileyo nokucima iifayini, izohlwayo okanye impahla
    ebithathwe ngokomthetho;

k.  nowokuthi jize amawonga.

> \[Qaphela: Amazwi okuwonga akuShicilelo-Mithetho LukaRhulumente 24155
> lomhla wesi-6 kuDis- emba 2002 nakuShicilelo-Mithetho LukaRhulumente
> 25213 yomhla wama-25 kuJulayi 2003.\]

#### **Igunya loburhulumente leRiphablikhi**

78. \(1) Igunya loburhulumente leRiphablikhi likuMongameli.

<!-- -->

(2) UMongameli usebenzisa igunya loburhulumente, ekunye namanye amalungu
    eKhabhinethi, ngokuthi–

    a.  ayenze isebenze imithetho yepalamente yezwelonke ngaphandle
        kwalapho

uMgaqo-siseko okanye uMthetho wePalamente utsho okwahlukileyo;

a.  ayiphuhlise aze ayenze isebenze inkqubo yezwelonke;

b.  alungelelanise imisebenzi yamasebe karhulumente namaziko akhe
    olawulo;

c.  alungiselele aze awuqalise umthetho oza kuba ngumthetho wepalamente;
    nangokuthi

d.  enze nawuphi na omnye umsebenzi woburhulumente oxeliweyo kuMgaqo-
    siseko okanye kwimithetho yepalamente yezwelonke.

#### **Ukunyulwa kukaMongameli**

78. \(1) Ekuhlaleni kwayo kokuqala emva kovoto, naxa kuyimfuneko ukuvala
    isithuba, iNdlu yoWiso-mthetho mayinyule umntu olibhinqa okanye oyindoda
    kumalungu ayo abe nguMongameli.

<!-- -->

(2) IJaji eyiNtloko mayongamele ekunyulweni kukaMongameli, okanye
    ichonge enye ijaji ukuba yenze oko. Kusebenza inkqubo echazwe
    kwiCandelo A leSihlomelo 3 ekunyulweni koMongameli.

> \[Isiqendwana (2) sathatyathelw’indawo sisiqendu 6 soMthetho
> Wesithandathu Wokwenz’Utshintsho KuMgaqo-siseko ka-2001.\]

(2) Unyulo lokuvalis’isithuba kwisikhundla sokuba nguMongameli
    maluqhutywe ngexesha nangomhla ogqitywe yiJaji eyiNtloko, kodwa
    kungade kuphele iintsuku ezingama-30 sidalekile isithuba eso.

> \[Isiqendwana (3) sathatyathelw’indawo sisiqendu 6 soMthetho
> Wesithandathu Wokwenz’Utshintsho KuMgaqo-siseko ka-2001.\]

#### **Ukungena esikhundleni kukaMongameli**

78. Xa umntu enyulelwe ukuba nguMongameli uyayeka ukuba lilungu leNdlu
    yoWiso- mthetho kwaye makuthi, zingaphelanga iintsuku ezintlanu,
    angene esikhundleni ngokufunga okanye ngokubhambathisa ukuthi uza
    kuthembeka kwiRiphablikhi aze athobele uMgaqo-siseko, ngokuvumelana
    neSihlomelo 2.

#### **Ixesha lokuba sesikhundleni kukaMongameli**

78. \(1) Ixesha lokuba sesikhundleni kukaMongameli liqala ekungeneni kwakhe
    esikhundleni lize liphele kusakudaleka isithuba okanye xa umntu
    olandelayo onyulelwe ukuba nguMongameli engena esikhundleni.

> \(2) Akukho mntu uvumelekileyo ukuba sesikhundleni sokuba nguMongameli
> ixesha elingaphezu kwezihlandlo ezibini, kodwa xa umntu enyulelwe
> ukuvala isithuba sokuba nguMongameli, ithuba eliphakathi koko kunyulwa
> nokunyulwa okulandelayo kukaMongameli alithathwa njengesihlandlo.

#### **Ukushenxiswa kukaMongameli**

78. \(1) INdlu yoWiso-mthetho, ngesigqibo esithathwe ngevoti exhasayo
    ubuncinane yesibini kwisithathu samalungu ayo, inokumshenxisa uMongameli
    esikhundleni kuphela ngezizathu zokuba:

    a.  uwaphule kakhulu uMgaqo-siseko okanye umthetho;

    b.  wenze into embi kakhulu; okanye

    c.  akakwazi ukuyenza imisebenzi yesikhundla sakhe.

> \(2) Nabani na oshenxisiweyo kwisikhundla sokuba nguMongameli
> ngokwesiqendwana (1)(a) okanye (b) akavumelekanga ukuba afumane
> amaqithiqithi eso
>
> sikhundla, kwaye akavumelekanga ukuba akhonze nakusiphi na isikhundla
> saseburhulumenteni.

#### **UMongameli oliBambela**

78. \(1) Xa uMongameli engekho kwiRiphablikhi okanye ngandlel’ithile
    engakwazi ukufeza imisebenzi kaMongameli, okanye xa kukho isithuba
    kwisikhundla sikaMongameli, umntu onesikhundla kulandelelwano
    olungezantsi uthi abambele njengoMongameli:

    a.  uSekela-Mongameli;

    b.  uMphathiswa ochongwe nguMongameli;

    c.  UMphathiswa ochongwe ngamanye amalungu eKhabhinethi;

    d.  uSihlalo wePalamente, de iNdlu yoWiso-mthetho ichonge elinye
        ilungu kwamanye amalungu ayo.

<!-- -->

(2) UMongameli oliBambela uneembopheleleko, namagunya
    nemisebenzi kaMongameli.

(3) Ngaphambi kokuba athabath’iimbopheleleko, namagunya nemisebenzi
    yokuba nguMongameli, uMongameli oliBambela makafunge okanye
    enz’isibhambathiso sokuthembeka kwiRiphablikhi nokuthobela
    uMgaqo-siseko, ngokuvumelana neSihlomelo 2.

(4) Umntu othe njengoMongameli oliBambela wafunga okanye
    wenz’isibhambathiso sokuthembeka kwiRiphablikhi akukho mfuneko
    yokuba ayiphinde inkqubo yokufunga okanye yokwenz’isibhambathiso
    kwixesha elizayo lokuba nguMongameli oliBambela kwithuba lexesha
    eliphela xa umntu olandelayo onyulelwe ukuba nguMongameli
    engena esikhundleni.

> \[Isiqendwana (4) songezwa sisiqendu 1 soMthetho Wokuqala
> Wokwenz’Utshintsho KuMgaqo-siseko ka-1997.\]

#### **IKhabhinethi**

78. \(1) IKhabhinethi nguMongameli, njengentloko yeKhabhinethi,
    nguSekela-Mongameli naBaphathiswa.

<!-- -->

(2) UMongameli umisela uSekela-Mongameli naBaphathiswa, ababele amagunya
    abo nemisebenzi, kwaye unokubagxotha.

(3) UMongameli–

    a.  makakhethe uSekela-Mongameli kumalungu eNdlu yoWiso-mthetho;

    b.  unokukhetha aBaphathiswa nokuba bangaphi na kumalungu eNdlu
        yoWiso- mthetho; kwaye

    c.  unokukhetha aBaphathiswa abangengaphezulu kwesibini ebakhetha
        ngaphandle kweNdlu yoWiso-mthetho.

(4) UMongameli makamisele ilungu leKhabhinethi ukuba libe yinkokeli
    yemisebenzi karhulumente kwiNdlu yoWiso-mthetho.

(5) USekela-Mongameli makancedise uMongameli ekwenzeni
    imisebenzi karhulumente.

#### **Ukuphendula neembopheleleko**

78. \(1) USekela-Mongameli naBaphathiswa banembopheleleko yokusebenzisa
    amagunya nokwenza imisebenzi yoburhulumente abayabelwe nguMongameli.

<!-- -->

(2) Amalungu eKhabhinethi aphendula kwiPalamente xa ewonke kwanomntu
    ngamnye ngokusebenzisa kwawo amagunya awo nangokwenza kwawo
    imisebenzi yawo.

(3) Amalungu eKhabhinethi–

    a.  makenze ngokuvumelana noMgaqo-siseko; kwaye

    b.  makanike iPalamente ingxelo epheleleyo ethe rhoqo ngemicimbi
        ephantsi kolawulo lwawo.

#### **OoSekela-Mphathiswa**

78. \(1) UMongameli usenokumisela-

    a.  ooSekela-Mphathiswa nokuba bangaphi na ebakhetha kumalungu eNdlu
        yoWiso-mthetho; kwaye

    b.  ooSekela-Mphathiswa abangekho ngaphezu kwesibini abakhethe
        ngaphandle kweNdlu, ukuze bancedise amalungu eKhabhinethi,
        kwaye unokubagxotha.

> \(2) OoSekela-Mphathiswa abamiselwe ngokwesiqendwana (1)(b) baphendula
> kwiPalamente ngokusebenzisa kwabo amagunya abo nangokwenza kwabo
> imisebenzi yabo.
>
> \[Isiqendu 93 sathatyathelw’indawo sisiqendu 7 soMthetho Wesithandathu
> Wokwenz’Utshintsho KuMgaqo-siseko ka-2001.\]

#### **Ukuqhubeka kweKhabhinethi emva kovoto**

78. Xa kuthi kubekho unyulo lweNdlu yoWiso-mthetho, iKhabhinethi,
    uSekela-Mongameli, aBaphathiswa kunye nooSekela-Mphathiswa baqhubeka
    benalo igunya lokusebenza de umntu onyulelwe ukuba nguMongameli
    yiNdlu elandelayo angene esikhundleni.

#### **Isifungo okanye isibhambathiso**

78. Ngaphambi kokuba uSekela-Mongameli, aBaphathiswa kunye
    nooSekela-Mphathiswa baqalise ukwenza imisebenzi, mabafunge okanye
    benz’isibhambathiso sokuthembeka kwiRiphablikhi nokuthobela
    uMgaqo-siseko, ngokuvumelana neSihlomelo 2.

#### **Ukuziphatha kwamalungu eKhabhinethi nooSekela-Mphathiswa**

78. \(1) Amalungu eKhabhinethi nooSekela-Mphathiswa mabaziphathe
    ngokwemigqaliselo yokuziphatha etshiwo yimithetho
    yepalamente yezwelonke.

<!-- -->

(2) Amalungu eKhabhinethi nooSekela-Mphathiswa abavumelekanga ukuba–

    a.  benze nawuphi na omnye umsebenzi ohlawulelwayo;

    b.  benze ngendlela engavisisaniyo nesikhundla abakuso, okanye
        bazibeke kwimeko esenokwenza kubekho ungquzulwano phakathi
        kweembopheleleko zabo zaseburhulumenteni nemicimbi yabo
        yangasese; okanye

    c.  basebenzise isikhundla sabo okanye ingcombolo abayiphathisiweyo,
        beyisebenzisela ukuzityebisa okanye ukuzuzisa omnye umntu
        ngendlela engafanelekanga.

#### **Ukufuduswa kwemisebenzi**

78. UMongameli unokuthi ngokwenza isihlokomiso afudusele kwilungu
    leKhabhinethi–

    a.  ukusingathwa komthetho wepalamente okuphathiswe elinye ilungu;
        okanye

    b.  naliphi na igunya okanye umsebenzi ophathiswe elinye ilungu
        ngokomthetho wepalamente.

#### **Ukuphathiswa imisebenzi okwexeshana**

78. UMongameli unokuphathisa ilungu leKhabhinethi naliphi na igunya
    okanye umsebenzi ongowelinye ilungu leKhabhinethi elingekhoyo
    emsebenzini okanye elingakwaziyo ukusebenzisa elo gunya okanye
    ukwenza loo msebenzi.

#### **Ukuphathiswa kwemisebenzi**

78. Ilungu leKhabhinethi lisenokuphathisa naliphi na igunya okanye
    umsebenzi ekuligunya emalisetyenziswe okanye ekungumsebenzi
    omawenziwe ngokoMthetho wePalamente, liwuphathise uMphathiswa
    wephondo okanye iBhunga likaMasipala. Ukuphathisa oko–

    a.  makube ngokwesivumelwano phakathi kwelo lungu leKhabhinethi

> noMphathiswa wephondo okanye iBhunga likaMasipala;

a.  makuvisisane noMthetho wePalamente elisetyenziswa ngokwaloo Mthetho
    igunya elo, okanye owenziwa ngokwaloo Mthetho umsebenzi lowo; kwaye

b.  kuqalisa ukusebenza kusakuhlokonyiswa nguMongameli.

#### **Ukungenelela kukarhulumente wezwelonke kulawulo lwephondo**

> \[Lo mxholwana wenziwa utshintsho sisiqendu 2(a) soMthetho Weshumi
> Elinanye Wokwenz’ Utshintsho KuMgaqo-siseko ka-2003.\]

78. \(1) Xa iphondo lingakwazi ukuyifeza okanye lingayifezi imbopheleleko
    yoburhulumente engokoMgaqo-siseko okanye engokomthetho wepalamente
    wezwelonke, urhulumente wezwelonke usenokungenelela ngokuthabatha
    nawaphi na amanyathelo afanelekileyo ukuqinisekisa ukuba iyafezekiswa
    loo mbopheleleko, kuquka–

    a.  ukukhupha umyalelo uye kwisigqeba sephondo esinolawulo
        oluphezulu,

> nokukhupha umyalelo oya kurhulumente wephondo, ochaza ubungakanani
> bokusilela ukufezekisa iimbopheleleko zakhe, kwaye uchaza namanyathelo
> afunekayo ukuze kufezekiswe iimbopheleleko zakhe;

a.  nokuyithathela kuye imbopheleleko kwelo phondo ngokwendlela
    efunekayo ukuze–

    i.  kuhlale kukho imilinganiselo eyimfuneko yezwelonke okanye
        kubekho imilinganiselo eyeyona iphantsi yokuba kwenziwe oko
        kufuneka kwenziwe;

    ii. kuhlale kukho ubunye kuqoqosho;

    iii. kuhlale kukho ukhuseleko lwezwelonke; okanye

    iv. kuthintelwe elo phondo ekuthatheni inyathelo elingabhadlanga
        elinobungozi kwelinye iphondo okanye elizweni lonke.

> \[Isiqendwana (1) senziwa utshintsho sisiqendu 2(b) soMthetho Weshumi
> Elinanye Wokwenz’ Utshintsho KuMgaqo-siseko ka-2003.\]

(2) Ukuba urhulumente wezwelonke uyangenelela kwiphondo
    ngokwesiqendwana (1) (b)–

    a.  makanike iBhunga lamaPhondo leZwelonke isaziso esibhaliweyo

sokungenelela kwakhe zingaphelanga iintsuku ezili-14 luqalile
ungenelelo;

a.  ungenelelo maluphele ukuba iBhunga liyaluchasa ungenelelo kwisithuba
    seentsuku ezili-180 luqalile, okanye ukuba liphela elo thuba lexesha
    lungadanga luvunywe ungenelelo; kananjalo

b.  ngoxa luqhubeka ungenelelo, iBhunga maliman’ukuluqwalasela ngokutsha
    ungenelelo kwaye lisenokwenza naziphi na iziphakamiso
    ezifanelekileyo kurhulumente wezwelonke.

> \[Isiqendwana (2) sathatyathelw’indawo sisiqendu 2(c) soMthetho
> Weshumi Elinanye Wokwenz’ Utshintsho KuMgaqo-siseko ka-2003.\]

(2) Umthetho wepalamente wezwelonke usenokuyilawula inkqubo emiselwe
    sesi siqendu.

> \[Isiqendu 100 senziwa utshintsho sisiqendu 2 soMthetho Weshumi
> Elinanye Wokwenz’Utshintsho KuMgaqo-siseko ka-2003.\]

#### **Izigqibo ezisuka phezulu**

78. \(1) Isigqibo esenziwe nguMongameli masibhalwe phantsi ukuba–

    a.  senziwe ngokomthetho wepalamente; okanye

    b.  sineziphumo ezibandakany’umthetho.

<!-- -->

(2) Isigqibo esibhaliweyo esenziwe nguMongameli masityikitywe nalelinye
    ilungu leKhabhinethi ukuba eso sigqibo sichaphazela umsebenzi
    owabelwe elo lungu leKhabhinethi.

(3) Izihlokomiso, imimiselo nokunye okuyimithethwana, malukwazi
    ukukufumana uluntu.

(4) Umthetho wepalamente wezwelonke usenokuxela indlela, nokuthi
    kangakanani, emayithi imithethwana ekhankanywe kwisiqendwana (3)–

    a.  ithiwe thaca ePalamente; ize

    b.  ivunywe yiPalamente.

#### **Izindululo zokungabathembi**

78. \(1) Ukuba iNdlu yoWiso-mthetho, ngevoti exhaswa sisininzi samalungu ayo,
    iphumeza isindululo sokungabi sayithemba iKhabhinethi, ingaquki
    noMongameli, uMongameli makayitshintshe iKhabhinethi.

> \(2) Ukuba iNdlu yoWiso-mthetho, ngevoti exhaswa sisininzi samalungu ayo,
> iphumeza isindululo sokungabi samthemba uMongameli, uMongameli namanye
> amalungu eKhabhinethi kunye nooSekela-Mphathiswa mabaphume ezikhundleni.

ISAHLUKO 6
==========

AMAPHONDO
---------

#### **Amaphondo**

78. \(1) IRiphablikhi inamaphondo alandelayo:

    a.  iMpuma-Koloni;

    b.  iFreyistata;

    c.  iRhawuti;

    d.  KwaZulu-Natal;

    e.  iLimpopo;

    f.  iMpumalanga;

    g.  uMntla-Koloni;

    h.  uMntla-Ntshona;

    i.  iNtshona-Koloni.

> \[Isiqendwana (1) sathatyathelw’indawo sisiqendu 3 soMthetho Weshumi
> Elinanye Wokwenz’Ut- shintsho KuMgaqo-siseko ka-2003, saza sona
> sathatyathelw’indawo sisiqendu 1 soMthetho Weshumi Elinesibini
> Wokwenz’Utshintsho KuMgaqos-siseko ka-2005.\]

(2) Imimandla yamaphondo iyiyo yonke imimandla eboniswe kwiimaphu
    ngeemaphu ekuthethwe ngazo kwiSaziso esidweliswe kwiSihlomelo 1A.

> \[Isiqendwana (2) sathatyathelw’indawo sisiqendu 1 soMthetho Weshumi
> Elinesibini Wokwenz’ Utshintsho KuMgaqo-siseko ka-2005.\]

(2) \(a) Nanini na xa ummandla wephondo utshintshwa lutshintsho olwenziwa
    kuMgaqo-siseko, uMthetho wePalamente usenokuxela iindlela, kungadanga
    kube lixesha elide, zokulawula iziphumo ezibandakany’umthetho nezinye
    iziphumo ezizezinye ezizalwa lolo tshintsho.

> \(b) UMthetho wePalamente ekuthethwa ngawo kwisiqendu (a) usenokuwiswa
> uze wenziwe usebenze ngaphambi kokuba luqalise ukusebenza olo tshintsho
>
> loMgaqo-siseko, kodwa imisebenzi yephondo, impahla yephondo,
> namalungelo, neembopheleleko, nemisebenzi, zinokufuduswa kuphela
> ngokwaloo Mthetho emva kokuba luqalile ukusebenza olo tshintsho
> loMgaqo-siseko.
>
> \[Isiqendu 103 sathatyathelw’indawo sisiqendu 1 soMthetho Weshumi
> Elinesibini Wokwenz’ Utshintsho KuMgaqo-siseko ka-2005.\]

##### IziNdlu Zowiso-mthetho Zamaphondo

> **Igunya lokuwis’ umthetho lamaphondo**

78. \(1) Igunya lokuwis’umthetho lephondo likwindlu yowiso yowiso-mthetho
    yalo kwaye lithi jize kwindlu yowiso-mthetho yephondo igunya–

    a.  lokuphumeza umgaqo-siseko wephondo okanye lokwenz’utshintsho

> kumgaqo-siseko ophunyezwe yiyo ngokwesiqendu 142 nese-143;

a.  lokuphumeza umthetho wephondo ngawo–

    i.  nawuphi na umcimbi owela kummandla wentsebenzo odweliswe
        kwiSihlomelo (4);

    ii. nawuphi na umcimbi owela kummandla wentsebenzo odweliswe
        kwiSihlomelo 5;

    iii. nawuphi na umcimbi owela ngaphandle kuloo mimandla yentsebenzo,
        kodwa ube usabelwa iphondo ngokucacileyo ngumthetho wepalamente
        wezwelonke;

    iv. nangawo nawuphi na umcimbi okuthi okutshiwo nguMgaqo-siseko
        kuvul’indlela yokuwiswa komthetho wephondo;

b.  nelokuba amagunya alo okuwis’umthetho liwaphathise iBhunga
    likaMasipala kwelo phondo.

<!-- -->

(2) Indlu yowiso-mthetho yephondo, ngesindululo esamkelwe ngevoti
    exhasayo ubuncinane yesibini kwisithathu samalungu ayo, isenokucela
    iPalamente ukuba iliguqule igama lelo phondo.

(3) Indlu yowiso-mthetho yephondo inkqanyangelwa kuphela nguMgaqo-siseko
    ize, ukuba iphumeze umgaqo-siseko wephondo, inkqanyangelwe nanguloo
    mgaqo- siseko, kwaye mayenze ngokuvumelana noMgaqo-siseko
    nangokuvumelana nomgaqo-siseko wephondo nangokulawulwa yimida yawo.

(4) Umthetho wepalamente yephondo omayela nomcimbi oyimfuneko ukuze
    lisetyenziswe ngempumelelo igunya ngawo nawuphi na umcimbi odweliswe
    kwiSihlomelo 4, ungumthetho wepalamente ongomcimbi odweliswe
    kwiSihlomelo 4.

(5) Indlu yowiso-mthetho yephondo isenokucela iNdlu yoWiso-mthetho ukuba
    yamkele umthetho wepalamente ongomcimbi ongaphaya kwegunya laloo
    ndlu yowiso-mthetho okanye ongomcimbi ekuthi kuwo kukhonye uMthetho
    wePalamente kunomthetho wephondo.

#### **Indlela ezakheke ngayo izindlu zowiso-mthetho zamaphondo nonyulo lwazo**

78. \(1) Indlu yowiso-mthetho yephondo ngamabhinqa namadoda anyulwe
    njengamalungu ngokwenkqubo yonyulo–

    a.  efunwa ngumthetho wepalamente wezwelonke;

    b.  esekelwe kwinxalenye yelo phondo yomqulu wabavoti wezwelonke;

    c.  ethi eyona minyaka iphantsi yobudala anokuvota kuyo umntu
        yiminyaka eli-18;

    d.  nesiphumo sayo sikukumelwa ngokulinganayo.

> \[Isiqendwana (1) senziwa utshintsho sisiqendu 3 soMthetho Weshumi
> Wokwenz’Utshintsho KuMgaqo-siseko ka-2003 nasisiqendu 3 soMthetho
> Weshumi Elinesine Wokwenz’Utshintsho KuMgaqo-siseko ka-2008.\]
>
> \(2) Indlu yowiso-mthetho yephondo inamalungu aphakathi kwama-30 nama-80.
> Inani lamalungu, elisenokushiya-shiyana ngokwamaphondo, maligqitywe
> ngokwendlela efunwa ngumthetho wepalamente wezwelonke.

#### **Ubulungu**

78. \(1) Wonke ummi ofanelekayo ukuba avotele iNdlu yoWiso-mthetho
    uyafaneleka ukuba abe lilungu lendlu yowiso-mthetho yephondo,
    ngaphandle–

    a.  komntu oqeshwe ngurhulumente, okanye osebenzela urhulumente,
        kwaye

efumana umvuzo ngoko kuqeshwa okanye ngoko kumsebenzela–

i.  engeyiyo iNkulumbuso nabanye aBaphathiswa bephondo;

ii. kungengabo nabanye abasezikhundleni abamisebenzi yabo ihambelanayo
    nemisebenzi yelungu lendlu yowiso-mthetho yephondo, kwaye ibe loo
    misebenzi ivakaliswe ngumthetho wepalamente wezwelonke ihambelana
    nemisebenzi yelungu lendlu yowiso-mthetho yephondo;

<!-- -->

a.  kwabangengawo amalungu eNdlu yoWiso-mthetho, abathunywa abasisigxina
    kwiBhunga lamaPhondo leZwelonke okanye amalungu eBhunga
    likaMasipala;

b.  kwabangengabo abavakaliswe yinkundla bengakwazi ukuwahlawula
    amatyala abo kwaye bengekaphumi kuloo meko;

c.  kongenguye ovakaliswe yinkundla yeRiphablikhi engongaphilanga
    engqondweni; okanye

d.  kongenguye othe, emva kokuba esi siqendu siqalise ukusebenza,
    wafunyaniswa enetyala lokwaphul’umthetho waza wagwetywa ixesha
    elingaphezu kweenyanga ezili-12 entolongweni engakhethiswanga
    fayini, nokuba kulapha kwiRiphablikhi okanye kungaphandle
    kweRiphablikhi, ukuba isenzo ukuba esikukwaphul’umthetho besiya kuba
    kukwaphul’umthetho kwiRiphablikhi, kodwa akukho mntu onokuthathwa
    njengogwetyiweyo de kube kwenziwe isigqibo ngesibheno sakhe nxamnye
    nokufunyaniswa kwakhe enetyala okanye nxamnye nesigwebo sakhe,
    okanye de libe ixesha lokubhena liphelile. Ukungafaneleki okutshiwo
    sesi siqendu kuphela emva kweminyaka emihlanu sigqityiwe isigwebo.

<!-- -->

(2) Umntu ongafanelekiyo ukuba lilungu lendlu yowiso-mthetho yephondo
    ngokwesiqendwana (1)(a) okanye (b) unokuzigqatsela ukuba kwindlu
    yowiso- mthetho, kodwa ke ngokulawulwa yimida okanye yimiqathango
    ebekwe ngumthetho wepalamente wezwelonke.

(3) Umntu uyalahlekelwa bubulngu bendlu yowiso-mthetho yephondo ukuba–

    a.  uyayeka ukuba ngofanelekayo; okanye

    b.  uthi angabikho kwindlu yowiso-mthetho ngaphandle kwemnvume
        kwiimeko ethi imigaqo nemiyalelo yendlu yowiso-mthetho iyalele
        ukuba makalahlekelwe bubulungu; okanye

    c.  uyayeka ukuba lilungu lombutho owamchongayo ukuba abe lilungu
        lendlu yowiso-mthetho.

> \[Isiqendwana (3) sathatyathelw’indawo sisiqendu 4 soMthetho Weshumi
> Wokwenz’Utshintsho KuMgaqo-siseko ka-2003 nasisiqendu 4 soMthetho
> Weshumi Elinesine Wokwenz’Utshintsho KuMgaqo-siseko ka-2008.\]

(2) Zithuba kwindlu yowiso-mthetho yephondo mazivalwe ngokomthetho
    wepalamente wezwelonke.

#### **Isifungo okanye isibhambathiso**

78. Ngaphambi kokuba amalungu endlu yowiso-mthetho yephondo aqalise
    ukwenza imisebenzi yawo kwindlu yowiso-mthetho, makafunge okanye
    enze isibhambathiso sokuthembeka kwiRiphablikhi nokuthobela
    uMgaqo-siseko, ngokweSihlomelo 2.

#### **Ubude bexesha lezindlu zowiso-mthetho zamaphondo**

78. \(1) Indlu yowiso-mthetho yephondo inyulelwa ixesha
    eliyiminyaka emihlanu.

<!-- -->

(2) Ukuba indlu yowiso-mthetho yephondo ithi ichithwe ngokwesiqendu 109,
    okanye xa kuphela ixesha layo, iNkulumbuso mayithi, ngokwenza
    isihlokomiso, imemelele ukuba kubekho unyulo ize ixele imihla yalo,
    lunyulo olo omalubekho zingaphelanga iintsuku ezingama-90 ukususela
    kumhla eyachithwa ngawo indlu yowiso-mthetho okanye ukususela kumhla
    wokuphela kwexesha layo.

> \[Isihlokomiso esimemelela unyulo nesixela imihla yalo sinokukhutshwa
> ngaphambi kokuphela kwexesha lendlu yowiso-mthetho yephondo okanye
> emva kokuphela kwalo.\]
>
> \[Isiqendwana (2) sathatyathelw’indawo sisiqendu 1 soMthetho Wesine
> Wokwenz’Utshintsho KuMgaqo-siseko ka-1999.\]

(2) Ukuba isiphumo sendlu yowiso-mthetho yephondo asibhengezwa lo gama
    kuselixesha elimiselwe ngokwesiqendu 190, okanye ukuba unyulo luthi
    luphuthiswe yinkundla, uMongameli makathi, ngokwenza isihlokomiso,
    amemelele olunye unyulo aze axele imihla yalo, lunyulo olo
    omalubekho zingaphelanga iintsuku ezingama-90 ukususela ekupheleni
    kwelo xesha okanye ukususela kumhla olwathi unyulo
    lwaphuthiswa ngawo.

(3) Indlu yowiso-mthetho yephondo iqhubeka inako ukusebenza ukususela
    kwixesha echithwa ngalo okanye ukususela kwixesha lokuphelelwa
    kwayo, kude kube yimini eyandulela usuku lokuqala lokuvotela indlu
    yowiso-mthetho elandelayo.

#### **Ukuchithwa kwezindlu zowiso-mthetho zamaphondo ngaphambi kokuphela kwexesha lazo**

78. \(1) Inkulumbuso yephondo mayiyichithe indlu yowiso-mthetho yephondo
    ukuba–

    a.  indlu yowiso-mthetho yamkele isigqibo sokuyichitha ngevoti
        exhasayo yesininzi samalungu ayo; naxa

    b.  kudlule iminyaka emithathu ukususela ekunyulweni kwendlu
        yowiso- mthetho.

<!-- -->

(2) INkulumbuso eBambeleyo mayiyichithe indlu yowiso-mthetho yephondo
    ukuba–

    a.  kukho isithuba kwisikhundla seNkulumbuso; naxa

    b.  indlu yowiso-mthetho ingayinyulanga iNkulumbuso entsha
        kwisithuba seentsuku ezingama-30 sidalekile isithuba eso.

#### **Ukuhlala kwazo namaxesha ekhefu**

78. \(1) Emva konyulo, ukuhlala kokuqala kwendlu yowiso-mthetho yephondo
    makube ngexesha nangomhla ogqitywe yijaji echongwe yiJaji eyiNtloko,
    kodwa zingade ziphele iintsuku ezili-14 sibhengeziwe isiphumo sonyulo.
    Indlu yowiso-mthetho yephondo inokuzenzela isigqibo ngexesha nangobude
    lokunye ukuhlala kwayo nangamaxesha ayo ekhefu.

> \[Isiqendwana (1) sathatyathelw’indawo sisiqendu 8 soMthetho
> Wesithandathu Wokwenz’Utshintsho KuMgaqo-siseko ka-2001.\]

(2) Inkulumbuso yephondo inokuthi nangaliphi na ixesha ibize indlu
    yowiso-mthetho yephondo ukuba ihlale ngexesha elingelilo lokuhlala
    ukuze yenze imisebenzi ekhethekileyo.

(3) Indlu yowiso-mthetho yephondo isenokwenz’isigqibo mayela nokuba iza
    kuhlala phi ngokuqhelekileyo.

#### **OoSihlalo nooSekela-Sihlalo bezindlu zowiso-mthetho zamaphondo**

78. \(1) Ekuhlaleni kwayo kokuqala emva konyulo, okanye xa kuyimfuneko
    ukuvala isithuba, indlu yowiso-mthetho yephondo mayinyule uSihlalo
    noSekela-Sihlalo kumalungu ayo.

<!-- -->

(2) Ijaji echongwe yiJaji eyiNtloko mayongamele ukunyulwa kukaSihlalo.
    USihlalo yena wongamela ukunyulwa kukaSekela-Sihlalo.

> \[Isiqendwana (2) sathatyathelw’indawo sisiqendu 9 soMthetho
> Wesithandathu Wokwenz’Utshintsho KuMgaqo-siseko ka-2001.\]

(2) Inkqubo echazwe kwiCandelo A leSihlomelo 3 iyasebenza ekunyulweni
    kooSihlalo nooSekela-Sihlalo.

(3) Indlu yowiso-mthetho yephondo inokumshenxisa esikhundleni uSihlalo
    wayo okanye uSekela-Sihlalo wayo ngokuthath’isigqibo. Makubekho
    isininzi samalungu endlu yowiso-mthetho xa kusamkelwa eso sigqibo.

(4) Ngokwemigaqo yayo nemiyalelo, indlu yowiso-mthetho yephondo
    isenokunyula kumalungu ayo amanye amagosa okongamela ukuba ancedise
    uSihlalo noSekela- Sihlalo.

#### **Izigqibo**

78. \(1) Ngaphandle kwaxa uMgaqo-siseko utsho okwahlukileyo–

    a.  makubekho isininzi samalungu endlu yowiso-mthetho yephondo
        ngaphambi kokuba kuvotelwe uMthetho oYilwayo okanye uMthetho
        oYilwayo wokwenz’ utshintsho;

    b.  makubekho ubuncinane isinye kwisithathu samalungu ngaphambi
        kokuba kuvotelwe nawuphi na omnye umbandela ophambi kwendlu
        yowiso-mthetho yephondo; kananjalo

    c.  onke imibandela ephambi kwendlu yowiso-mthetho yephondo igqitywa
        ngesininzi seevoti.

<!-- -->

(2) Ilungu elongameleyo kwintlanganiso yendlu yowiso-mthetho yephondo
    alinakuthabath’inxaxheba kwiingxoxo, kodwa–

    a.  malivote kwivoti yokwenz’isigqibo xa iivoti zilingana macala
        kumbandela

okhoyo; kwaye

a.  linokuthabath’inxaxheba kwiingxoxo xa umbandela oxoxwayo kufuneka
    ugqitywe ngevoti yesibini kwisithathu ubuncinane samalungu endlu
    yowiso- mthetho.

#### **Amalungelo abathunywa abasisigxina kwizindlu zowiso-mthetho zamaphondo**

78. Abathunywa abasisigxina bephondo kwiBhunga lamaPhondo leZwelonke
    bavumelekile ukuba babekho, kwaye bavumelekile ukuba bathethe,
    kwizindlu zowiso-mthetho zamaphondo abo nakwiikomiti zazo, kodwa
    abavumelekanga ukuba bavote. Indlu yowiso-mthetho isenokufuna ukuba
    umthunywa osisigxina abekho kwindlu yowiso- mthetho okanye
    kwiikomiti zayo.

#### **Amagunya ezindlu zowiso-mthetho zamaphondo**

78. \(1) Ekusebenziseni igunya layo lokuwis’imithetho, indlu yowiso-mthetho
    yephondo-

    a.  inokuqwalasela nawuphi na uMthetho oYilwayo ophambi kwendlu
        yowiso- mthetho, iwuphumeze, yenze utshintsho kuwo okanye
        iwukhabe, kwaye

    b.  inokuwuqalisa ngokwayo umthetho okanye iwulungiselele,
        ngaphandle kweMithetho eYilwayo yemali.

<!-- -->

(2) Indlu yowiso-mthetho yephondo mayithi gqi namacebo–

    a.  okuqinisekisa ukuba onke amacandelo karhulumente akwiphondo
        ayaphendula kuyo;

    b.  nawokuba liliso–

        i.  ekusetyenzisweni kwegunya lokulawula kwiphondo, kuquka
            nokwenziwa kwemithetho isebenze;

        ii. nakulo naliphi na icandelo likarhulumente kwiphondo.

#### **Ubungqina okanye ingcombolo phambi kwezindlu zowiso-mthetho zamaphondo**

78. Indlu yowiso-mthetho yephondo okanye nayiphi na ikomiti kwiikomiti
    zayo–

    a.  inokubiza nawuphi na umntu ukuba avele phambi kwayo ukuze anike
        ubungqina efungile okanye enze isibhambathiso
        sokutheth’inyaniso, okanye avelise amaxwebhu;

    b.  isenokufuna ukuba nawuphi na umntu okanye iziko lenze ingxelo
        kuyo;

    c.  isenokunyanzela nawuphi na umntu okanye umbutho ngokomthetho
        wephondo okanye ngokwemigaqo nemiyalelo, ukuba athobele umsila
        wengwe okanye enze okufunwayo ngokwesiqendu (a) okanye (b);
        kwaye

    d.  isenokwamkela izicelo okanye okuvela nakuwuphi na umntu
        ochaphazelekayo okanye imibutho echaphazelekayo.

#### **Amalungiselelo angaphakathi neenkqubo zezindlu zowiso-mthetho zamaphondo**

78. \(1) Indlu yowiso-mthetho yephondo-

    a.  inokwenza izigqibo ngamalungiselelo nangeenkqubo zayo ize
        izilawule; kananjalo

    b.  inokwenza imigaqo nemiyalelo ngemicimbi yayo, ikwenza oko
        ikhumbula intando yesininzi yokumelwa kwabantu
        nokuthabath’inxaxheba kwabo, ukuphendula, ukusebenzela elubala,
        nokubandakanyeka koluntu.

<!-- -->

(2) Imigaqo nemiyalelo yendlu yowiso-mthetho yephondo mayixele–

    a.  ukuba zisekwa njani, zakhiwe njani, iikomiti zayo, ayintoni
        amagunya azo, nemisebenzi yazo, neenkqubo zazo nobude bexesha
        lobukho bazo;

    b.  ukuthabath’inxaxheba kwamaqela amancinane amelweyo kwindlu
        yowiso-mthetho, ethabath’inxaxheba kwiinkqubo zendlu
        yowiso-mthetho nakwiikomiti zayo, ngendlela evisisana nentando
        yesininzi;

    c.  uncedo lwemali nololawulo kwiqela ngalinye elimelweyo kwindlu
        yowiso- mthetho ngokulingana nokumelwa kwalo, ukuze iqela elo
        nenkokeli yalo liyenze imisebenzi yalo kwindlu yowiso-mthetho
        ngempumelelo;

    d.  nokwamkelwa kwenkokeli yelona qela likhulu liphikisayo kwindlu
        yowiso- mthetho njengeNkokeli yeQela Eliphikisayo.

#### **Ukungabi nakubekwa tyala**

78. \(1) Amalungu endlu yowiso-mthetho yephondo nabathunywa abasisigxina
    bephondo kwiBhunga lamaPhondo leZwelonke-

    a.  banenkululeko yokuthetha kwindlu yowiso-mthetho nakwiikomiti
        zayo,

kodwa ke ngokulawulwa yimigaqo nayimiyalelo; kwaye

a.  abanakumangalelwa ngetyala lembambano okanye lolwaphulo-mthetho,
    babanjwe, bavalelwe entolongweni okanye bafunw’imbuyekezo
    ngomonakalo odalwe–

    i.  yiyo nayiphi na into abayithethileyo kwindlu yowiso-mthetho
        okanye bayivelisa phambi kwayo okanye kwiikomiti zayo; okanye

    ii. yiyo nayiphi na into ethe yatyhileka ngenxa yento
        abayithethileyo kwindlu yowiso-mthetho okanye bayivelisa phambi
        kwayo okanye kwiikomiti zayo.

<!-- -->

(2) Ezinye izinto ezingenakubekwa tyala ngazo izindlu zowiso-mthetho
    zamaphondo namalungu azo zinokutshiwo ngumthetho
    wepalamente wezwelonke.

(3) Imivuzo, iimalana ezisecaleni namaqithiqithi ahlawulwa amalungu
    endlu yowiso- mthetho yephondo ziimali ezitsalwa ngqo kwiNgxowa-mali
    yeNgeniso yePhondo.

#### **Ukungena koluntu kwizindlu zowiso-mthetho zamaphondo nokubandakanyeka kwalo**

78. \(1) Indlu yowiso-mthetho yephondo–

    a.  mayenze ukuba uluntu lubandakanyeke kwiinkqubo zowiso-mthetho
        nakwezinye iinkqubo zendlu yowiso-mthetho nezeekomiti zazo;
        kwaye

    b.  mayiwenze umsebenzi wayo elubala, iintlanganiso zayo,
        nezeekomiti zayo, zibe selubala, kodwa ke kusenokuthatyathwa
        amanyathelo afanelekileyo–

        i.  okukulawula ukungena koluntu, kuquka nokungena kwamajelo
            eendaba, kwindlu yowiso-mthetho neekomiti zayo; nawokuba

        ii. asetshwe umntu kwaye, xa kufanelekile, alelwe ukuba angene
            okanye akhutshwe.

> \(2) Indlu yowiso-mthetho yephondo ayivumelekanga ukuba ilwalele uluntu,
> kuquka namajelo eendaba, ukungena kwintlanganiso yekomiti, ngaphandle
> kokuba kufanelekile kwaye kuyathetheleleka ukwenza njalo kuluntu
> olukhululekileyo lwentando yesininzi.

#### **Ukungeniswa kweMithetho eYilwayo**

78. NgaBaphathiswa bephondo okanye ikomiti okanye ilungu lendlu
    yowiso-mthetho yephondo abanokuthi bangenise uMthetho oYilwayo
    kwindlu yowiso-mthetho; kodwa kuphela nguMphathiswa ophathiswe
    imicimbi yeemali kwiphondo onokuthi angenise uMthetho oYilwayo
    wemali kwindlu yowiso-mthetho.

#### **IMithetho eYilwayo yemali**

78. UMthetho oYilwayo unguMthetho oYilwayo wemali ukuba-

    a.  waba imali;

    b.  uhlawulisa iirhafu zephondo, nezinye iintlawulo;

    c.  uphelisa okanye unciphisa iirhafu, okanye ukhulula abantu
        ekuhlawuleni iirhafu, nezinye iintlawulo;

    d.  ugunyaza ukutsalwa kweemali ngqo kwiNgxowa-mali
        yeNgeniso yePhondo.

<!-- -->

(2) UMthetho oYilwayo wemali awuvumelekanga ukuba uthethe ngeminye
    imicimbi ngaphandle–

    a.  komcimbi owela ngaphantsi kowemali nonento yokwenza nokwabiwa

> kwemali;

a.  kokufunwa kweerhafu, ukupheliswa kwazo okanye ukuncitshiswa kwazo,
    nezinye iintlawulo;

b.  ngokukhululwa kwabantu ekuhlawuleni iirhafu zephondo, neentlawulo
    ezizezinye; okanye

c.  ngokugunyazwa kokutsala ngqo kwiNgxowa-mali yeNgeniso yePhondo.

<!-- -->

(2) UMthetho wephondo mawuxele inkqubo enokuthi ngayo indlu
    yowiso-mthetho yephondo yenz’utshintsho kuMthetho oYilwayo wemali.

> \[Isiqendu 120 sathatyathelw’indawo sisiqendu 3 soMthetho Wesixhenxe
> Wokwenz’Utshintsho KuMgaqo-siseko.\]

#### **Ukuvunywa kweMithetho eYilwayo**

78. \(1) INkulumbuso yephondo mayiwuvume ize iwutyikitye uMthetho oYilwayo
    ophunyezwe ngokwesi Sahluko, kungenjalo, ukuba inamathandabuzo
    ngokuvisisana kwawo noMgaqo-siseko, mayiwubuyisele kwindlu
    yowiso-mthetho ukuze uqwalaselwe ngokutsha.

<!-- -->

(2) Ukuba, emva kokuqwalaselwa kwawo ngokutsha, uMthetho oYilwayo
    uwaphelisa ngokupheleleyo amathandabuzo eNkulumbuso, iNkulumbuso
    mayiwuvume ize iwutyikitye uMthetho oYilwayo lowo; ukuba akunjalo,
    iNkulumbuso-

    a.  mayiwuvume ize iwutyikitye uMthetho oYilwayo; okanye

    b.  iwuthumele kwiNkundla yoMgaqo-siseko ukuze ithathe isigqibo
        ngokuvisisana kwawo noMgaqo-siseko.

(3) Ukuba iNkundla yoMgaqo-siseko igqiba kwelokuba uMthetho oYilwayo
    lowo uyavisisana noMgaqo-siseko, iNkulumbuso mayiwuvume
    ize iwutyikitye.

> **Isicelo esibhekiswa ngamalungu kwiNkundla yoMgaqo-siseko**

78. \(1) Amalungu endlu yowiso-mthetho yephondo asenokwenz’isicelo kwiNkundla
    yoMgaqo-siseko efuna umyalelo ovakalisa ukuba wonke uMthetho wephondo
    okanye inxalenye yawo awuvisisani noMgaqo-siseko.

<!-- -->

(2) Isicelo–

    a.  masixhaswe ubuncinane ngamashumi amabini ekhulwini kumalungu
        endlu yowiso-mthetho; kwaye

    b.  masenziwe zingaphelanga iintsuku ezingama-30 ukususela kumhla
        iNkulumbuso eyawuvuma ngawo yaza yawutyikitya uMthetho lowo.

(3) INkundla yoMgaqo-siseko isenokuyalela ukuba wonke uMthetho lowo
    okanye inxalenye ekwenziwa isicelo ngenxa yayo ngokwesiqendwana (1)
    awusebenzi okanye inxalenye yawo ayisebenzi de ibe iNkundla yenze
    isigqibo ngesicelo eso ukuba–

    a.  kufuneka yenze njalo ukuze kwenzeke ubulungisa; sibe

    b.  nesicelo eso kukho ithemba lokuba siza kuphumelela.

(4) Ukuba isicelo asiphumelelanga, kube kungekho themba kakade lokuba
    siza kuphumelela, iNkundla yoMgaqo-siseko isenokuyalela ukuba kube
    ngabenzi-sicelo abahlawula iindleko.

#### **Ukupapashwa kweMithetho yephondo**

78. UMthetho oYilwayo ovunyiweyo waza watyikitywa yiNkulumbuso uba
    nguMthetho wephondo; mawupapashwe msinya, kwaye uqala ukusebenza
    wakuba upapashiwe okanye ngomhla ogqitywe ngokoMthetho lowo.

#### **Ukugcinwa kweMithetho yephondo**

78. UMthetho oYilwayo ovunyiweyo waza watyikitywa yiNkulumbuso yephondo
    uba nguMthetho wephondo; mawuthi ke, emva kokuba upapashiwe,
    uphathiswe iNkundla yoMgaqo-siseko ukuba iwugcine.

##### Oorhulumente Bamaphondo

> **Igunya loburhulumente lamaphondo**

78. \(1) Igunya loburhulumente lephondo likwiNkulumbuso yelo phondo.

<!-- -->

(2) INkulumbuso isebenzisa igunya loburhulumente, ikunye nabanye
    aBaphathiswa bephondo, ngokuthi –

    a.  iyenze isebenze imithetho yendlu yowiso-mthetho yephondo
        kwiphondo;

    b.  iyenze isebenze yonke imithetho yepalamente yezwelonke ewela
        kwimimandla yentsebenzo ekwiSihlomleo 4 okanye 5 ngaphandle
        kwalapho uMgaqo-siseko okanye uMthetho wePalamente utsho
        okwahlukileyo;

    c.  yenze kusebenze kwiphondo imithetho yepalamente yezwelonke ewela
        ngaphandle kwemimandla yentsebenzo edweliswe kwiSihlomelo 4
        nesesi-5, ekusetyenziswa kwayo kwabelwe urhulumente wephondo
        ngokoMthetho wePalamente;

    d.  iyiphuhlise ize iyenze isebenze inkqubo yephondo;

    e.  ilungelelanise imisebenzi yamaziko amaphondo neyamasebe awo;

    f.  ilungiselele ize iwuqalise ngokwayo umthetho wepalamente
        wephondo;

    g.  yenze nawuphi na omnye umsebenzi owabelwe urhulumente wephondo
        ngokoMgaqo-siseko okanye ngokoMthetho wePalamente.

(3) Iphondo linegunya loburhulumente ngokwesiqendwana (2)(b) kuphela
    ngokulawulwa kukukwazi kwephondo ukusebenza ngempumelelo.
    Urhulumente wezwelonke, ngokuwis’umthetho nangezinye iindlela,
    makancedise amaphondo ukuba aphuhlise ukukwazi kwawo ukuwasebenzisa
    ngempumelelo amagunya awo

> nokwenza kwawo imisebenzi ekuthethwe ngayo kwisiqendwana (2).

(2) Nayiphi na imbambano engokukwazi kwephondo ukwenza nawuphi na
    umsebenzi mayibhekiswe kwiBhunga lamaPhondo leZwelonke ukuze
    isonjululwe lilo zingaphelanga iintsuku ezingama-30 ukususela kumhla
    wokubhekiswa kwayo kwiBhunga.

(3) Ngokulawulwa sisiqendu 100, ukusetyenziswa kwemithetho yephondo
    kwiphondo ligunya elinokusetyenziswa ngurhulumente wephondo kuphela.

(4) Urhulumente wephondo makenze ngokuvumelana–

    a.  noMgaqo-siseko; kwakunye

    b.  nomgaqo-siseko wephondo, ukuba kuphunyezwe
        umgaqo-siseko wephondo.

#### **Ukuphathiswa kwemisebenzi**

78. UMphathiswa wephondo unokuphathisa naliphi na igunya okanye
    umsebenzi ekuligunya emalisetyenziswe okanye ekungumsebenzi
    omawenziwe ngokoMthetho wephondo, ewuphathisa iBhunga likaMasipala.
    Ukuphathisa oko–

    a.  makube ngokwesivumelwano phakathi koMphathiswa wephondo lowo

> neBhunga likaMasipala;

a.  makuvisisane noMthetho ekusekelwe kuwo igunya elisetyenziswayo
    okanye ekusekelwe kuwo umsebenzi owenziwayo; kwaye

b.  kuqala ukusebenza kusakuhlokonyiswa yiNkulumbuso.

#### **Amagunya eNkulumbuso nemisebenzi yayo**

78. \(1) INkulumbuso yephondo inamagunya nemisebenzi ephathiswe umntu okweso
    sikhundla nguMgaqo-siseko nanguwo nawuphi na umthetho wepalamente.

<!-- -->

(2) INkulumbuso yephondo inomsebenzi–

    a.  wokuvuma iMithetho eYilwayo ize iyityikitye;

    b.  wokuphindisa emva kwindlu yowiso-mthetho yephondo uMthetho
        oYilwayo ukuze uqwalaselwe ngokutsha ukuba uyavisisana kusini na
        noMgaqo-siseko;

    c.  wokuthumela kwiNkundla yoMgaqo-siseko uMthetho oYilwayo ukuze
        yenze isigqibo ngokuvisisana kwawo noMgaqo-siseko;

    d.  wokubiza indlu yowiso-mthetho eyibizela ukuba ihlale ngexesha
        elingelilo eliqhelekileyo ukuze yenze imisebenzi ekhethekileyo;

    e.  wokuba imisele iikomishoni zophando;

    f.  nowokuthi makubekho uvavanyo-zimvo kwiphondo ngokomthetho
        wepalamente wezwelonke.

#### **Ukunyulwa kweeNkulumbuso**

78. \(1) Ekuhlaleni kwayo kokuqala emva kovoto, naxa kuyimfuneko ukuvala
    isithuba, indlu yowiso-mthetho yephondo mayinyule umntu olibhinqa okanye
    oyindoda kumalungu ayo abe yiNkulumbuso yelo phondo.

<!-- -->

(2) Ijaji echongwe yiJaji eyiNtloko mayongamele ekunyulweni
    kweNkulumbuso, okanye ichonge enye ijaji ukuba yenze oko. Kusebenza
    inkqubo ekwiCandelo A leSihlomelo 3 ekunyulweni kweNkulumbuso.

> \[Isiqendwana (2) sathatyathelw’indawo sisiqendu 10 soMthetho
> Wesithandathu Wokwenz’Utshint- sho KuMgaqo-siseko ka-2001.\]

(2) Unyulo lokuvala isikhewu sokuba yiNkulumbuso malube ngexesha
    eligqitywe nangomhla ogqitywe yiJaji eyiNtloko, kodwa makungade
    kuphele iintsuku ezingama-30 sidalekile isithuba eso.

> \[Isiqendwana (3) sathatyathelw’indawo sisiqendu 10 soMthetho
> Wesithandathu Wokwenz’Utshint- sho KuMgaqo-siseko ka-2001.\]

#### **Ukungena esikhundleni kweeNkulumbuso**

78. Umntu onyulelwe ukuba yiNkulumbuso makangene esikhundleni
    zingaphelanga iintsuku ezintlanu enyuliwe, ngokuthi afunge okanye
    enz’isibhambathiso sokuthembeka kwiRiphablikhi nokuthobela
    uMgaqo-siseko, ngokweSihlomelo 2.

#### **Ixesha lokuba sesikhundleni nokushenxiswa kweeNkulumbuso**

78. \(1) Ixesha lokuba sesikhundleni kweNkulumbuso liqala xa iNkulumbuso leyo
    ingena esikhundleni lize liphele kusakudaleka isithuba okanye xa umntu
    olandelayo onyulelwe ukuba yiNkulumbuso engena esikhundleni.

<!-- -->

(2) Akukho mntu uvumelekileyo ukuba sesikhundleni sokuba yiNkulumbuso
    ixesha elingaphezu kwezihlandlo ezibini, kodwa xa umntu enyulelwe
    ukuvala isithuba sokuba yiNkulumbuso, ithuba eliphakathi koko
    kunyulwa nokunyulwa okulandelayo kweNkulumbuso
    alithathwa njengesihlandlo.

(3) Indlu yowiso-mthetho yephondo, ngesigqibo esithathwe ngevoti
    exhasayo

> ubuncinane yesibini kwisithathu samalungu ayo, inokuyishenxisa
> iNkulumbuso esikhundleni kuphela ngezizathu zokuba–

a.  iwaphule kakhulu uMgaqo-siseko okanye umthetho;

b.  yenze into embi kakhulu; okanye

c.  ayikwazi ukuyenza imisebenzi yesikhundla sayo.

<!-- -->

(2) Nabani na oshenxisiweyo kwisikhundla sokuba yiNkulumbuso
    ngokwesiqendwana (3)(a) okanye (b) akavumelekanga ukuba afumane
    amaqithiqithi eso

> sikhundla, kwaye akavumelekanga ukuba akhonze nakusiphi na isikhundla
> saseburhulumenteni.

#### **IiNkulumbuso ezingamaBambela**

78. \(1) Xa iNkulumbuso ingekho okanye ngandlel’ithile ingakwazi ukufeza
    imisebenzi yeNkulumbuso, okanye xa kukho isithuba kwisikhundla
    seNkulumbuso, umntu onesikhundla kulandelelwano olungezantsi uthi
    abambele njengeNkulumbuso:

    a.  uMphathiswa wephondo ochongwe yiNkulumbuso;

    b.  uMphathiswa wephondo ochongwe ngabanye aBaphathiswa bephondo;

    c.  USihlalo wendlu yowiso-mthetho yephondo, de indlu yowiso-mthetho
        ichonge elinye ilungu kwamanye amalungu ayo.

<!-- -->

(2) INkulumbuso eliBambela ineembopheleleko, namagunya
    nemisebenzi yeNkulumbuso.

(3) Ngaphambi kokuba ithabath’iimbopheleleko, namagunya nemisebenzi
    yokuba yiNkulumbuso, iNkulumbuso eliBambela mayifunge okanye
    yenz’isibhambathiso sokuthembeka kwiRiphablikhi nokuthobela
    uMgaqo-siseko, ngokuvumelana neSihlomelo 2.

#### **ABaphathiswa bamaphondo**

78. \(1) ABaphathiswa bephondo yiNkulumbuso, njengeNtloko yaBaphathiswa
    bephondo, kunye namalungu angekho ngaphantsi kwesihlanu kodwa angekho
    ngaphezu kweshumi amiselwe yiNkulumbuso ithatha kumalungu endlu
    yowiso-mthetho yephondo.

> \(2) INkulumbuso yephondo imisela aBaphathiswa bephondo, ibabele amagunya
> abo nemisebenzi yabo, kwaye inokubagxotha.

#### **Ukuphendula neembopheleleko**

78. \(1) ABaphathiswa bephondo banembopheleleko yokwenza imisebenzi
    karhulumente abayabelwe yiNkulumbuso.

<!-- -->

(2) ABaphathiswa bephondo baphendula kwindlu yowiso-mthetho xa bebonke
    kwanomntu ngamnye ngokusebenzisa kwabo amagunya abo nangokwenza
    kwabo imisebenzi yabo.

(3) ABaphathiswa bephondo–

    a.  mabenze ngokuvumelana noMgaqo-siseko, kananjalo ukuba
        kuphunyezwe umgaqo-siseko wephondo, benze nangokuvumelana naloo
        mgaqo-siseko; kwaye

    b.  mabanike indlu yowiso-mthetho ingxelo epheleleyo ethe rhoqo
        ngemicimbi ephantsi kolawulo lwabo.

#### **Ukuqhubeka kwaBaphathiswa bamaphondo emva kovoto**

78. Xa kuthi kubekho unyulo lwendlu yowiso-mthetho yephondo,
    aBaphathiswa bamaphondo baqhubeka benalo igunya lokusebenza de umntu
    onyulelwe ukuba yiNkulumbuso yindlu yowiso-mthetho elandelayo
    angene esikhundleni.

#### **Isifungo okanye isibhambathiso**

78. Ngaphambi kokuba aBaphathiswa bephondo baqalise ukwenza imisebenzi
    yabo, mabafunge okanye benz’isibhambathiso sokuthembeka
    kwiRiphablikhi nokuthobela uMgaqo-siseko, ngokuvumelana
    neSihlomelo 2.

#### **Ukuziphatha kwaBaphathiswa bamaphondo**

78. \(1) ABaphathiswa bamaphondo mabaziphathe ngokwemigqaliselo yokuziphatha
    etshiwo yimithetho yepalamente yezwelonke.

<!-- -->

(2) ABaphathiswa bephondo abavumelekanga ukuba–

    a.  benze nawuphi na omnye umsebenzi ohlawulelwayo;

    b.  benze ngendlela engavisisaniyo nesikhundla abakuso, okanye
        bazibeke kwimeko esenokwenza kubekho ungquzulwano phakathi
        kweembopheleleko zabo zaseburhulumenteni nemicimbi yabo
        yangasese; okanye

    c.  basebenzise isikhundla sabo okanye ingcombolo abayiphathisiweyo,
        beyisebenzisela ukuzityebisa okanye ukuzuzisa omnye umntu
        ngendlela engafanelekanga.

#### **Ukufuduswa kwemisebenzi**

78. INkulumbuso inokuthi ngokwenza isihlokomiso ifudusele komnye
    uMphathiswa wephondo–

    a.  ukusingathwa komthetho wepalamente okuphathiswe omnye
        uMphathiswa

wephondo; okanye

a.  naliphi na igunya okanye umsebenzi ophathiswe omnye uMphathiswa
    wephondo ngokomthetho wepalamente.

#### **Ukuphathiswa imisebenzi okwexeshana**

78. INkulumbuso yephondo inokuphathisa uMphathiswa wephondo naliphi na
    igunya okanye umsebenzi womnye uMphathiswa wephondo ongekhoyo
    emsebenzini okanye ongakwaziyo ukusebenzisa elo gunya okanye ukwenza
    loo msebenzi.

#### **Ukungenelela kwephondo kurhulumente wasekuhlaleni**

78. \(1) Xa umasipala engakwazi ukuyifeza okanye engayifezi imbopheleleko
    yoburhulumente engokoMgaqo-siseko okanye engokomthetho wepalamente,
    urhulumente wephondo waloo masipala usenokungenelela ngokuthabatha
    nawaphi na amanyathelo afanelekileyo ukuqinisekisa ukuba iyafezekiswa
    loo mbopheleleko, kuquka–

    a.  nokukhupha umyalelo oya kwiBhunga likaMasipala, ochaza
        ubungakanani

bokusilela ukufezekisa iimbopheleleko zakhe, kwaye uchaze namanyathelo
afunekayo ukuze kufezekiswe iimbopheleleko zakhe;

a.  nokuyithathela kuye imbopheleleko kuloo masipala ngokwendlela
    efunekayo ukuze–

    i.  kuhlale kukho imilinganiselo eyimfuneko yezwelonke okanye
        kubekho imilinganiselo eyeyona iphantsi yokuba kwenziwe oko
        kufuneka kwenziwe;

    ii. kuhlale kukho ubunye kuqoqosho;

    iii. kuhlale kukho ukhuseleko lwezwelonke; okanye

b.  nokulichitha elo Bhunga likaMasipala kuze kumiselwe umlawuli de libe

> iBhunga likaMasipala elinyulwe ngokutsha livakaliswe
> njengelimiselweyo, ukuba iimeko ezingaqhelekanga zifunisa elo
> nyathelo.

(2) Ukuba urhulumente wephondo uyangenelela kumasipala
    ngokwesiqendwana (1) (b)-

    a.  makadlulisele isaziso esibhaliweyo sokungenelela-

        i.  kwilungu leKhabhinethi eliphathiswe imicimbi yoorhulumente
            basekuhlaleni;

        ii. nakwindlu yowiso-mthetho yephondo akulo nakwiBhunga
            lamaPhondo leZwelonke, zingekapheli iintsuku ezili-14
            luqalile ungenelelo;

    b.  ungenelelo maluphele ukuba-

        i.  ilungu leKhabhinethi elichaphazelekayo eliphathiswe imicimbi
            yoorhulumente basekuhlaleni lithi lingavumelani nongenelelo
            kwisithuba seentsuku ezingama-28 luqalile ungenelelo, okanye
            ukuba liyaphela elo xesha lingekatsho ukuba liyavumelana
            nongenelelo; okanye

        ii. Bhunga lithi lingavumelani nongenelelo kwisithuba seentsuku
            ezili-180 luqalile ungenelelo, okanye ukuba liyaphela elo
            xesha lingekatsho ukuba liyavumelana nongenelelo; kananjalo

    c.  iBhunga malithi, ngoxa luqhubeka ungenelelo,
        liman’ukuluqwalasela ngokutsha rhoqo ungenelelo kwaye linokwenza
        naluphi na uncomelo olufanelekileyo kurhulumente wephondo.

(3) Ukuba iBhunga likaMasipala lichithiwe ngokwesiqendwana (1)(c*)-*

    a.  urhulumente wephondo makathi ngoko nangoko adlulisele isaziso
        esibhaliweyo sokuchithwa kwalo-

        i.  kwilungu leKhabhinethi eliphathiswe imicimbi yoorhulumente
            basekuhlaleni;

        ii. nakwindlu yowiso-mthetho yephondo efanelekileyo nakwiBhunga
            lamaPhondo leZwelonke; kwaye

    b.  ukuchithwa kuqala ukusebenza emva kweentsuku ezili-14 ukususela
        kumhla wokufunyanwa kwesaziso liBhunga ngaphandle kokuba
        kukhatyiwe lilungu leKhabhinethi okanye liBhunga ngaphambi
        kokuphela kwezo ntsuku zili-14.

(4) Ukuba umasipala akakwazi ukuyifeza okanye akayifezi imbopheleleko
    engokoMgaqo-siseko okanye engokomthetho wepalamente yokuvuma
    isabelo- mali okanye naziphi na iinzame zokungenisa imali
    eziyimfuneko ukuze kubekho

> isabelo-mali, loo rhulumente wephondo makangenelele ngokuthabatha
> nawaphi na amanyathelo afanelekileyo okuqinisekisa ukuba isabelo-mali
> okanye ezo nzame zokungenis’imali ziyavunywa, kuquka nokulichitha
> iBhunga likaMasipala-

a.  nokumisela umlawuli de iBhunga likaMasipala elinyulwe ngokutsha libe

> libhengezwe njengelinyuliweyo;

a.  nokuvuma isabelo-mali sexeshana okanye iinzame zokungenis’imali
    zexeshana ukuze aqhubeke esebenza umasipala.

<!-- -->

(2) Ukuba umasipala, ngenxa yengxubakaxaka kwiimeko zakhe zemali,
    usilela ngokugqithisileyo okanye ngokuzingisileyo ekufezekiseni
    iimbopheleleko zakhe zokwenza iinkonzo ezisisiseko okanye zokufeza
    iimbopheleleko zakhe

> ezingokwemali, okanye ukuba uyavuma ukuba akakwazi ukuzifeza
> iimbopheleleko zakhe okanye ezemali, urhulumente wephondo
> ofanelekileyo-

a.  makenze icebo lohlangulo elinjongo yalo ikukwenza umasipala akwazi

> ukuzifeza iimbopheleleko anazo zokunika iinkonzo ezisisiseko okanye
> ezinye iimbopheleleko ezingokwemali, nto leyo-

i.  emayilungiselelwe ngokuvumelana nomthetho wepalamente wezwelonke;

ii. emnkqamangelayo umasipala ekusebenziseni kwakhe igunya lakhe
    lokuwis’imithetho nelokuba ngurhulumente, kodwa elisebenzisa kuphela
    ngokwemfuneko ekhoyo ukusombulula ingxukabaxaka kwimicimbi yakhe
    yemali; aze

<!-- -->

a.  alichithe iBhunga likaMasipala, ukuba umasipala akanakuzivuma okanye
    akazivumi iinzame zokuwis’umthetho, kuquka nesabelo-mali okanye
    ezinye iinzame zokungenis’imali, eziyimfuneko ukuphumelelisa icebo
    lohlangulo, aze-

    i.  amisele umlawuli de iBhunga likaMasipala elinyulwe ngokutsha
        libe libhengezwe njengelinyuliweyo; aze

    ii. avume isabelo-mali sexeshana okanye iinzame zexeshana
        zokungenis’ imali okanye nokuba zeziphi na ezinye iinzame
        eziphumelelisa icebo lohlangulo lokwenza ukuba aqhubeke esebenza
        umasipala; okanye

b.  ukuba iBhunga likaMasipala alichithwanga ngokwesiqendu (b), alenze
    lisebenze icebo lohlangulo xa umasipala engakwazi ukulisebenzisa
    okanye engalisebenzisi icebo lohlangulo.

<!-- -->

(2) Ukuba urhulumente wephondo uyangenelela kumasipala
    ngokwesiqendwana (4) okanye (5), makadlulisele isaziso esibhaliweyo
    sokungenelela–

    a.  kwilungu leKhabhinethi eliphathiswe imicimbi yoorhulumente
        basekuhlaleni;

    b.  nakwindlu yowiso-mthetho yephondo efanelekileyo, nakwiBhunga
        lamaPhondo leZwelonke, zingaphelanga iintsuku ezisixhenxe
        luqalile ungenelelo.

(3) Ukuba urhulumente wephondo akanako ukuwasebenzisa ngokwaneleyo
    okanye akawasebenzisi ngokwaneleyo amagunya okanye akanako ukuyenza
    ngokwaneleyo okanye akayenzi ngokwaneleyo imisebenzi ekuthethwe
    ngayo kwisiqendwana

> \(4) okanye (5), urhulumente wezwelonke makangenelele ngokwesiqendwana
> (4) okanye (5) endaweni karhulumente wephondo ochaphazelekayo.

(2) Umthetho wepalamente wezwelonke unokukulawula ukusetyenziswa kwesi
    siqendu, kuquka neenkqubo ezimiselwe sesi siqendu.

> \[Isiqendu 139 sathatyathelw’indawo sisiqendu 4 soMthetho Weshumi
> Elinanye Wokwenz’Utshintsho KuMgaqo-siseko ka-2003.\]

#### **Izigqibo ezisuka phezulu**

78. \(1) Isigqibo esenziwe yiNkulumbuso masibhalwe phantsi ukuba–

    a.  senziwe ngokomthetho wepalamente; okanye

    b.  sineziphumo ezibandakany’umthetho.

<!-- -->

(2) Isigqibo esibhaliweyo esenziwe yiNkulumbuso masityikitywe nangomnye
    uMphathiswa wephondo ukuba eso sigqibo sichaphazela umsebenzi
    owabelwe loo Mphathiswa wephondo.

(3) Izihlokomiso, imimiselo nokunye okuyimithethwana yephondo, malukwazi
    ukukufumana uluntu.

(4) Umthetho wepalamente wephondo usenokuxela indlela, nokuthi
    kangakanani, emayithi imithethwana ekhankanywe kwisiqendwana (3) –

    a.  ithiwe thaca kwindlu yowiso-mthetho yephondo; ize

    b.  ivunywe yindlu yowiso-mthetho yephondo.

#### **Izindululo zokungabathembi**

78. \(1) Ukuba indlu yowiso-mthetho yephondo, ngevoti exhaswa sisininzi
    samalungu ayo, iphumeza isindululo sokungabi sabathemba aBaphathiswa
    bephondo, kodwa

> ingayiquki iNkulumbuso, iNkulumbuso mayibatshintshe aBaphathiswa.
>
> \(2) Ukuba indlu yowiso-mthetho yephondo, ngevoti exhaswa sisininzi
> samalungu ayo, iphumeza isindululo sokungabi sayithemba iNkulumbuso,
> iNkulumbuso nabanye aBaphathiswa bephondo mabaphume ezikhundleni.

##### Imigaqo-siseko yamaphondo

> **Ukwamkelwa kwemigaqo-siseko yamaphondo**

78. Indlu yowiso-mthetho yephondo inokuphumeza umgaqo-siseko wephondo
    okanye, kwimeko ekuyimfuneko kuyo, yenze utshintsho kuwo, ukuba
    ubuncinane isibini kwisithathu samalungu ayo siyawuvotela loo
    Mthetho uYilwayo.

#### **Okuqulethwe yimigaqo-siseko yamaphondo**

78. \(1) Umgaqo-siseko wephondo, okanye ukwenziwa kotshintsho kumgaqo-siseko
    wephondo, makungangqubani noMgaqo-siseko, kodwa usenokuthetha–

    a.  ngezakhiwo zendlu yowiso-mthetho yephondo okanye ngezakhiwo

zorhulumente wephondo nangeenkqubo ezahlukileyo kwezo ekuthethwe ngazo
kwesi Sahluko; okanye

a.  ngendima negunya nobume bekumkani yomthonyama, apho kufanelekileyo.

<!-- -->

(2) Okutshiwo kumgaqo-siseko wephondo okanye kutshintsho olwenziwa
    kumgaqo- siseko wephondo ngokwesiqendu (a) okanye (b) sesiqendwana
    (1)–

    a.  makuvumelane nokutshiwo kwisiqendu 1 nakwiSahluko 3; kwaye

    b.  akuvumelekanga ukuba kuthi jize kwiphondo naliphi na igunya
        okanye umsebenzi owela–

        i.  ngaphaya kwezinto ezinokwenziwa liphondo ngokweSihlomelo 4
            nesesi-5; okanye

        ii. ngaphaya kwamagunya nemisebenzi ethiwa jize kwiphondo
            zezinye iziqendu zoMgaqo-siseko.

#### **Ukuvunywa kwemigaqo-siseko yamaphondo**

78. \(1) Ukuba indlu yowiso-mthetho yephondo iphumeze umgaqo-siseko okanye
    yenza utshintsho kuwo, uSihlalo wendlu yowiso-mthetho makathumele
    umbhalo waloo

> mgaqo-siseko okanye wotshintsho lomgaqo-siseko kwiNkundla
> yoMgaqo-siseko ukuze uvunywe yiyo.

(2) Akukho mbhalo womgaqo-siseko wephondo okanye wotshintsho
    lomgaqo-siseko othi ube ngumthetho de ibe iNkundla yoMgaqo-siseko
    ivumile ukuba–

    a.  umbhalo lowo uphunyezwe ngokuvumelana nesiqendu 142; nokuthi

    b.  uwonke umbhalo uyavumelana nesiqendu 143.

#### **Ukutyikitywa, ukupapashwa nokugcinwa kwemigaqo-siseko yamaphondo**

78. \(1) INkulumbuso yephondo mayiwuvume ize iwutyikitye umbhalo
    womgaqo-siseko wephondo okanye wotshintsho lomgaqo-siseko othe wavunywa
    yiNkundla yoMgaqo-siseko.

<!-- -->

(2) Umbhalo ovunyiweyo waza watyikitywa yiNkulumbuso mawupapashwe
    kuShicilelo-Mithetho LukaRhulumente lwezwelonke kwaye uqalisa
    usakupapashwa okanye ngomnye umhla ogqitywe ngokwaloo mgaqo-siseko
    okanye ngokolo tshintsho.

(3) Umbhalo otyikityiweyo womgaqo-siseko wephondo okanye wotshintsho
    kumgaqo-siseko ububungqina obupheleleyo boko ukutshoyo kwaye, wakuba
    upapashiwe, mawuphathiswe iNkundla yoMgaqo-siseko ukuba iwugcine.

##### Imithetho engqubanayo

> **Ungquzulwano phakathi kwemithetho yepalamente yezwelonke
> neyamaphondo**

78. \(1) Esi siqendu sisebenza kungquzulwano oluphakathi kwemithetho
    yepalamente yezwelonke nemithetho yepalamente yamaphondo ewela kummandla
    wentsebenzo edweliswe kwiSihlomelo 4.

<!-- -->

(2) Umthetho wepalamente wezwelonke osebenza ngokufanayo kulo lonke
    ilizwe kuba nguwo owongamayo phezu komthetho wephondo ukuba
    kuhlangatyezwana nawo omnye wale miqathango ilandelayo:

    a.  umthetho wepalamente wezwelonke ungomcimbi ongenakulawulwa

> ngempumelelo ngumthetho wepalamente owiswe liphondo ngalinye;

a.  umthetho wepalamente wezwelonke ungomcimbi ofunisa, ukuze usingathwe

> ngempumelelo, ukuba kubekho ukufana kulo lonke ilizwe, ube ke loo
> mthetho wepalamente wezwelonke usenza ukuba kubekho oko kufana
> ngokumisela–

(i) imilinganiselo;

(ii) izakhiwo-mida; okanye

(iii) iinkqubo zezwelonke.

    a.  umthetho wepalamente wezwelonke uyimfuneko ukuze–

        i.  kuhlale kukho ukhuseleko lwezwelonke;

        ii. kuhlale kukho ubunye kuqoqosho;

        iii. kukhuselwe imarike ekudlelwana ngayo ngumntu wonke
            ngokumayela nokuthuthwa kwempahla, iinkonzo, ubuncwane
            nemisebenzi;

        iv. kukhuthazwe imisebenzi yoqoqosho kuwo onke amaphondo;

        v.  kukhuthazwe ukulingana kwamathuba okanye ukuzifumana
            ngokulinganayo iinkonzo zikarhulumente; okanye

        vi. ukukhuselwa kokusingqongileyo.

<!-- -->

(2) Umthetho wepalamente wezwelonke kuba nguwo owongamayo phezu
    komthetho wepalamente wephondo ukuba umthetho wepalamente wezwelonke
    injongo yawo kukuthintela isenzo esingabhadlanga esenziwa liphondo–

    a.  esinobungozi kuqoqosho, kwimpilo, okanye kukhuseleko lwelinye
        iphondo

> okanye kukhuseleko lwelizwe liphela; okanye

a.  esithintela ukwenziwa kwenkqubo yoqoqosho yezwelonke isebenze.

<!-- -->

(2) Xa kukho imbambano mayela nokuba uyimfuneko kusini na umthetho
    wepalamente wezwelonke ofunekela injongo echazwe kwisiqendwana
    (2)(c), ize loo mbambano ize phambi kwenkundla ukuze isonjululwe,
    inkundla mayicingele ukuvunywa okanye ukukhatywa kwaloo mthetho
    wepalamente liBhunga lamaPhondo leZwelonke.

(3) Umthetho wepalamente wephondo kuba nguwo owongamayo phezu komthetho
    wepalamente wezwelonke ukuba isiqendwana (2) okanye (3) asisebenzi.

(4) Umthetho owenziwe ngokoMthetho wePalamente okanye ngokoMthetho
    wephondo unokongama kuphela ukuba loo mthetho uvunyiwe liBhunga
    lamaPhondo leZwelonke.

(5) Ukuba iBhunga lamaPhondo leZwelonke alifikeleli kwisigqibo
    kwisithuba seentsuku ezingama-30 zokuhlala kwalo kokuqala emva
    kokuba umthetho udluliselwe kulo, loo mthetho mawuthathwe
    njengovunyiweyo liBhunga.

(6) Ukuba iBhunga lamaPhondo leZwelonke aliwuvumi umthetho ekuthethwe
    ngawo kwisiqendwana (6), malithumele izizathu zokungawuvumi kwigunya
    elithumele loo mthetho kwiBhunga, likwenza oko zingaphelanga
    iintsuku ezingama-30 lisenzile isigqibo sokungawuvumi.

#### **Ezinye iintlobo zongquzulwano**

78. \(1) Ukuba kukho ungquzulwano phakathi komthetho wepalamente wezwelonke
    nokutshiwo ngumgaqo-siseko wephondo ngokumayela–

    a.  nomcimbi lo Mgaqo-siseko ofuna ngokucacileyo ukuba kubekho
        umthetho

> wepalamente wezwelonke ngawo, kuba ngumthetho wepalamente wezwelonke
> owongamayo phezu koko kutshiwo ngumgaqo-siseko wephondo;

a.  nokungenelela komthetho wepalamente wezwelonke ngokwesiqendu 44(2),
    kuba ngumthetho wepalamente wezwelonke owongamayo phezu kokutshiwo
    ngumgaqo-siseko wephondo; okanye

b.  nomcimbi owela kummandla wentsebenzo odweliswe kwiSihlomelo 4,
    kusebenza isiqendu 146 ngokungathi okuchaphazelekileyo okutshiwo
    ngumgaqo-siseko wephondo kungumthetho wepalamente wephondo
    okuthethwe ngako kweso siqendu.

> \(2) Umthetho wepalamente wezwelonke ekuthethwe ngawo kwisiqendu 44(2)
> kuba nguwo owongamayo phezu komthetho wepalamente wephondo mayela
> nemicimbi ewela kwimimandla yentsebenzo edweliswe kwiSihlomelo 5.

#### **Iintlobo zongquzulwano ezingenakusonjululwa**

78. Ukuba imbambano engongquzulwano ayinakusonjululwa yinkundla, kuba
    ngumthetho wepalamente wezwelonke owongamayo phezu komthetho
    wepalamente wephondo okanye phezu komgaqo-siseko wephondo.

#### **Ubume bomthetho wepalamente ongongamiyo**

78. Isigqibo senkundla esithi kongama umthetho wepalamente othile phezu
    komnye umthetho wepalamente asiwenzi ube ngophuthileyo loo mthetho
    wepalamente

> ongomnye, kodwa uba ngongasebenziyo okwelo xesha kusekho ungquzulwano.

#### **Ukuchazwa kwentsingiselo yongquzulwano**

78. Xa iqwalasela okubonakala ngathi lungquzulwano phakathi komthetho
    wepalamente wezwelonke nowephondo, okanye phakathi komthetho
    wepalamente wezwelonke nomgaqo-siseko wephondo, zonke iinkundla
    mazikhethe indlela ebhadlileyo yokuchaz’ intsingiselo yawo
    eluphephayo ungquzulwano, kunokukhetha indlela yokuchaz’
    intsingiselo yawo edal’ungquzulwano.

ISAHLUKO 7
==========

URHULUMENTE WASEKUHLALENI
-------------------------

#### **Ubume boomasipala**

78. \(1) Urhulumente wasekuhlaleni ngoomasipala, abamele babekho kuwo wonke
    umhlaba weRiphablikhi.

<!-- -->

(2) Igunya loburhulumente nelokuwis’umthetho likamasipala
    likwiBhunga likaMasipala.

(3) Umasipala unelungelo lokulawula, ngokwakhe, imicimbi yorhulumente
    wasekuhlaleni yoluntu lwakhe, ngokulawulwa yimithetho yepalamente
    yezwelonke nayeyephondo, njengoko kusitshiwo kuMgaqo-siseko.

(4) Urhulumente wezwelonke okanye wephondo akavumelekanga ukuba abe
    ngumqobo ekukwazini kukamasipala ukusebenzisa amagunya akhe okanye
    ukwenza imisebenzi yakhe, okanye abe ngumqobo kwilungelo lakhe
    lokusebenzisa amagunya akhe okanye lokwenza imisebenzi yakhe.

#### **Iinjongo zikarhukumente wasekuhlaleni**

78. \(1) Iinjongo zikarhulumente wasekuhlaleni-

    a.  kukuba kubekho urhulumente wentando yesininzi nomakaphendule
        woluntu lwasekuhlaleni;

    b.  kukuqinisekisa ukuba uluntu lufumana iinkonzo ngokuzingisileyo;

    c.  kukuqhubela phambili uphuhliso entlalweni nakuqoqosho;

    d.  kukuqhubela phambili imeko yokusingqongileyo engenabungozi
        nenempilo;

    e.  nokukhuthaza ukubandakanyeka koluntu nemibutho yoluntu
        kwimicimbi karhulumente wasekuhlaleni.

> \(2) Umasipala makazame, ngokwamandla anawo ngokwasemalini
> nangokwasemsebenzini, ukuba azifeze iinjongo ezichazwe kwisiqendwana (1)

#### **Imisebenzi yophuhliso yoomasipala**

78. Umasipala –

    a.  makazilawule iinkqubo zakhe zolawulo nezolwabiwo-mali
        nezokucwangcisa ngendlela ebeka phambili iimfuno ezisisiseko
        zoluntu, nekhuthaza uphuhliso loluntu entlalweni nakuqoqosho;
        kananjalo

    b.  makathabath’inxaxheba kwiinkqubo zophuhliso
        zezwelonke nezephondo.

#### **Oomasipala kurhulumente wentsebenziswano**

78. \(1) Urhulumente wesizwe noorhulumente bamaphondo kufuneka bathi,
    Urhulumente wezwelonke noorhulumente bamaphondo, ngokuwis’imithetho
    nangokusebenzisa eziny’iindlela, mabakuxhase, bakomeleze ukukwazi
    koomasipala ukuphath’ imicimbi yabo, ukusebenzisa amagunya abo nokwenza
    imisebenzi yabo.

> \(2) Imithetho yepalamente eseluvavanyo yezwelonke okanye yamaphondo
> echaphazela ubume, amagunya okanye imisebenzi karhulumente wasekuhlaleni
> mayipapashwe ukuze abantu bavakalise uluvo ngayo ngaphambi kokuba
> ingeniswe ePalamente okanye kwindlu yowiso-mthetho yephondo, ngendlela
> enika urhulumente wasekuhlaleni ocwangcisiweyo, oomasipala nabanye
>
> abantu abachaphazelekayo ithuba lokutsho abafuna ukukutsho ngaloo
> mthetho wepalamente oseluvavanyo.

#### **Ukusekwa koomasipala**

78. \(1) Kukho ezi ndidi zilandelayo zoomasipala:

    a.  uDidi A: umasipala onegunya elipheleleyo lokuba ngurhulumente
        nelokuwis’ imithetho;

    b.  uDidi B: umasipala odlelana ngegunya lokuba ngurhulumente
        nelokuwis’ umthetho kummandla wakhe edlelana nomasipala woDidi C
        okummandla wakhe;

    c.  uDidi C: umasipala onegunya lokuba ngurhulumente
        nelokuwis’imithetho kummandla oquka oomasipala abaliqela.

<!-- -->

(2) Umthetho wepalamente wezwelonke mawuzicacise iintlobo zoomasipala
    ezinokusekwa ngaphakathi kudidi ngalunye.

(3) Umthetho wepalamente wezwelonke–

    a.  mawuxele izinto emakuqondwe ngazo xa umasipala emele abe nodidi
        olunye olungu-A okanye xa emele abe noomasipala boDidi B no-C;

    b.  mawuxele izinto emakuqondwe ngazo neenkqubo zokwenza isigqibo
        ngemida yoomasipala, sisenziwa ligunya elizimeleyo; kananjalo

    c.  ngokulawulwa sisiqendu 229, makalungiselele ukuba ahlulwe
        ngokufanelekileyo amagunya nemisebenzi phakathi koomasipala xa
        ummandla unoomasipala boDidi B no-C. Ukwahlulwa kwamagunya
        nemisebenzi phakathi komasipala woDidi B nomasipala woDidi C
        kusenokungafani nokwahlulwa kwamagunya nemisebenzi phakathi
        komnye umasipala woDidi B naloo masipala woDidi C.

(4) Umthetho wepalamente ekuthethwe ngawo kwisiqendwana (3) mawucingele
    imfuneko yokwenza iinkonzo zikamasipala ngendlela
    engakhalazisiyo nezingisileyo.

(5) Umthetho wepalamente wephondo mawenze isigqibo ngeentlobo
    ezingafaniyo zikamasipala oza kusekwa kwiphondo.

(6) Urhulumente ngamnye wephondo makaseke oomasipala kwiphondo lakhe
    ngendlela evisisana nomthetho wepalamente owiswe
    ngokwesiqendwana (2) nese-(3) kwaye, ngokuwis’umthetho okanye
    ngeziny’iindlela,–

    a.  makenze ukuba urhulumente wasekuhlaleni abekw’esweni kwaye
        axhaswe;

> kananjalo

a.  makakhuthaze ukuphuhliswa kokukwazi kukarhulumente wasekuhlaleni
    ukusebenza ukuze oomasipala bayenze imisebenzi yabo, baziphathele
    nemicimbi yabo.

> (6A) ……
>
> \[Isiqendwana (6A) safakelwa sisiqendu 1 soMthetho Wesithathu
> Wokwenz’Utshintsho KuMgaqo- siseko ka-1998 saza sacinywa sisiqendu 2
> soMthetho Weshumi Elinesibini Wokwenz’Utshintsho KuMgaqo-siseko
> ka-2005.\]

(2) Urhulumente wezwelonke, ngokulawulwa sisiqendu 44, noorhulumente
    bamaphondo banegunya lokuwis’umthetho nelokuba ngurhulumente
    ukuqinisekisa ukuba yenziwa ngempumelelo ngoomasipala imisebenzi
    yabo kwimicimbi edweliswe kwiSihlomelo 4 nese-5, ngokukulawula
    ukusetyenziswa kwegunya lokuba ngurhulumente ngoomasipala ekuthethwe
    ngalo kwisiqendu 156(1).

#### **Amagunya oomasipala nemisebenzi yabo**

78. \(1) Umasipala unegunya lokuba ngurhulumente mayela nemicimbi elandelayo,
    kwaye unelungelo lokuyilawula–

    a.  imicimbi karhulumente wasekuhlaleni edweliswe kwiCandelo B
        leSihlomelo 4

neCandelo B leSihlomelo 5; kunye

a.  nawo nawuphi na omnye umcimbi abelwe wona ngumthetho wepalamente
    wezwelonke okanye wephondo.

<!-- -->

(2) Umasipala unokwenz’imithetho eyekamasipala aze ayilawule ukuze
    ilawuleke ngempumelelo imicimbi anelungelo lokuyilawula.

(3) Ngokulawulwa sisiqendu 151(4), umthetho kamasipala ongqubanayo
    nomthetho wepalamente wezwelonke okanye wephondo, uphuthile. Ukuba
    kukho ungqubano phakathi komthetho kamasipala nomthetho wepalamente
    wezwelonke okanye wephondo ongasebenziyo ngenxa yongquzulwano
    ekuthethwe ngalo kwisiqendu 149, umthetho kamasipala mawuthathwe
    njengophilayo ngalo lonke ixesha loo mthetho
    wepalamente ungasebenzi.

(4) Urhulumente wezwelonke noorhulumente bamaphondo mababele oomasipala,
    ngokuvumelana nangokulawulwa yimiqathango, ukusingathwa komcimbi
    odweliswe kwiCandelo A leSihlomelo 4 okanye kwiCandelo A leSihlomelo
    5 onento yokwenza ncakasana norhulumente wasekuhlaleni, ukuba–

    a.  loo mcimbi ubungaphathwa kakuhle kakhulu ekuhlaleni; abe

    b.  nomasipala enako ukuwuphatha.

(5) Umasipala unelungelo lokusebenzisa naliphi na igunya ngomcimbi
    oyimfuneko ukuze yenziwe ngempumelelo imisebenzi yakhe.

#### **Indlela akheke ngayo amaBhunga ooMasipala nokunyulwa kwawo**

78. \(1) IBhunga likaMasipala–

    a.  ngamalungu anyulwe ngokwesiqendwana (2) nese-(3); okanye

    b.  ukuba kutsho umthetho wepalamente wezwelonke–

        i.  ngamalungu amiselwe ngamanye amaBhunga ooMasipala ukuba
            amele amanye amaBhunga; okanye

        ii. gawo kokubini amalungu anyulwe ngokwesiqendu (a) namalungu
            amiselwe ngokwesiqendwana (i) sesi siqendu.

> \[Isiqendwana (1) sathatyathelw’indawo sisiqendu 1(a) soMthetho
> Wesibhozo Wokwenz’Utshintsho KuMgaqo-siseko ka-2002 nasisiqendu 3
> soMthetho Weshumi Elinesihlanu Wokwenz’Utshintsho KuMgaqo-siseko
> ka-2008.\]

(2) Ukunyulwa kwamalungu ukuba abe kwiBhunga likaMasipala njengoko
    kulindelekile ngokwesiqendwana (1)(a) makube ngokomthetho
    wepalamente wezwelonke, omawuxele inkqubo–

    a.  yokumelwa ngokulinganayo esekelwe kwelo candelo likamasipala
        lomqulu

> wabavoti wezwelonke, nothi makunyulwe amalungu kuludwe lwabagqatswa
> bamaqela oluqulunqwe ngokolandelelwano lokuthandwa kwabantu
> embuthweni; okanye

a.  yokumelwa ngokulinganayo njengoko kuchazwe kwisiqendu (a)
    idityaniswe nenkqubo yokumelwa kweewadi esekelwe kwicandelo laloo
    masipala lomqulu wabavoti wezwelonke.

<!-- -->

(2) Inkqubo yonyulo engokwesiqendwana (2) mayibe nesiphumo, ngokubanzi,
    esikukumelwa ngokulinganayo.

> \[Isiqendwana (3) sathatyathelw’indawo sisiqendu 1(b) soMthetho
> Wesibhozo Wokwenz’Utshintsho KuMgaqo-siseko ka-2002.\]

(2) \(a) Ukuba inkqubo yonyulo iquka ukumelwa kweewadi, ukususwa kwemida
    yeewadi makwenziwe ligunya elizimeleyo elimiselwe ngokweenkqubo,
    nelisebenza ngokweenkqubo neemfuneko ezitshiwo ngumthetho
    wepalamente wezwelonke.

> \(b) …….
>
> \[Isiqendu (b) sacinywa sisiqendu 3 soMthetho Weshumi Elinesibini
> Wokwenz’Utshintsho KuMgaqo- siseko ka-2005.\]
>
> \[Isiqendwana (4) sathatyathelw’indawo sisiqendu 2 soMthetho
> Wesithathu Wokwenz’Utshintsho KuMgaqo-siseko ka-1998.\]

(2) Umntu unokuvota kumasipala kuphela ukuba ubhalisiwe kwicandelo laloo
    masipala lomqulu wabavoti wezwelonke.

(3) Umthetho wepalamente wezwelonke ekuthethwe ngawo
    kwisiqendwana (1)(b) mawuseke inkqubo evumela ukuba amaqela nezinto
    ezibonakaliswa ngaphakathi kwiBhunga likaMasipala owenza umiselo,
    ibe yemelwe ngokungakhalazisiyo kwiBhunga likaMasipala umntu
    amiselwa kulo.

#### **Ubulungu bamaBhunga ooMasipala**

78. \(1) Wonke ummi ofanelekayo ukuba avotele iBhunga likaMasipala
    uyafaneleka ukuba abe lilungu lelo Bhunga, ngaphandle –

    a.  komntu oqeshwe ngumasipala, okanye okwinkonzo kamasipala,
        kananjalo abe efumana umvuzo ngoko kuqeshwa okanye ngaloo
        nkonzo, kananjalo kungekho nto imkhululayo koko kungafaneleki
        ngokomthetho wepalamente wezwelonke;

    b.  komntu oqeshwe ngurhulumente, okanye okwinkonzo karhulumente,
        kwelinye inqwanqwa likarhulumente, abe efumana umvuzo ngoko
        kuqeshwa kwakhe okanye ngaloo nkonzo yakhe, kananjalo
        engafaneleki ukuba abe lilungu leBhunga likaMasipala
        ngokomthetho wepalamente wezwelonke;

    c.  komntu ongafanelekiyo ukuba avotele indlu yowiso-mthetho okanye
        ongafanelekiyo ngokwesiqendu 47(1)(c), (d) okanye (e) ukuba abe
        lilungu leNdlu;

    d.  kwelungu leNdlu yoWiso-mthetho, umthunywa kwiBhunga lamaPhondo
        leZwelonke okanye ilungu lendlu yowiso-mthetho yephondo; kodwa

oku kungafaneleki akusebenzi kwilungu leBhunga likaMasipala elimela
urhulumente wasekuhlaleni kwiBhunga lezwelonke; okanye

a.  kwelungu lelinye iBhunga likaMasipala; kodwa oku kungafaneleki
    akusebenzi kwilungu leBhunga likaMasipala elimela elo Bhunga
    kwelinye iBhunga likaMasipala wodidi olwahlukileyo.

<!-- -->

(2) Umntu ongafanelekiyo ukuba abe lilungu leBhunga likaMasipala
    ngokwesiqendwana (1)(a), (b), (d) okanye (e) unokuba ngumgqatswa
    wokungena kwiBhunga, kodwa ngokulawulwa yimida okanye yimiqathango
    ebekwe ngumthetho wepalamente wezwelonke.

(3) Izithuba ezikwiBhunga likaMasipala mazivalwe ngokomthetho
    wepalamente wezwelonke.

> \[Isiqendwana (3) songezwa sisiqendu 4 soMthetho Weshumi Elinesihlanu
> Wokwenz’Utshintsho KuMgaqo-siseko ka-2008.\]

#### **Amaxesha okuba sesikhundleni kwamaBhunga ooMasipala**

78. \(1) Ixesha lokuba sesikhundleni leBhunga likaMasipala alinakuba ngaphezu
    kweminyaka emihlanu, ngokwendlela ekugqitywe ngayo ngumthetho
    wepalamente wezwelonke.

<!-- -->

(2) Ukuba iBhunga likaMasipala liyachithwa ngokomthetho wepalamente
    wezwelonke, okanye xa ixesha lalo liphela, makubekho unyulo
    zingaphelanga iintsuku

> ezingama-90 ukususela kumhla elachithwa ngawo elo Bhunga okanye
> ukususela kumhla elaphela ngawo ixesha lalo.

(2) IBhunga likaMasipala, elingelilo iBhunga eliye lachithwa ngenxa
    yongenelelo olungokwesiqendu 139, liqhubeka linegunya lokusebenza
    ukususela kwixesha lokuchithwa kwalo okanye ukususela kwixesha
    lokuphela kwexesha lalo, de libe iBhunga elinyulwe ngokutsha
    libhengezwe njengelinyuliweyo.

> \[Isiqendu 159 sathatyathelw’indawo sisiqendu 1 soMthetho Wesibini
> Wokwenz’Utshintsho KuMgaqo-siseko ka-1998.\]

#### **Iinkqubo zangaphakathi**

  --------------------------------------------------------------------------------------------------------------------------------------------------------------------------------
  > 160.   > (1)   > IBhunga likaMasipala–
                   
                   (a) lenza izigqibo ngokusetyenziswa kwawo onke amagunya nangokwenziwa kwayo yonke imisebenzi kamasipala;
                   
                   (b) malinyule usihlalo walo;
                   
                   (c) lisenokunyula ikomiti yokuba ngurhulumente nezinye iikomiti, ngokulawulwa ngumthetho wepalamente wezwelonke; kananjalo
                   
                   (d) lisenokuqesha abasebenzi abayimfuneko ukuze yenziwe ngempumelelo imisebenzi yabo.
                   
                   
  -------- ------- ---------------------------------------------------------------------------------------------------------------------------------------------------------------
           > (2)   > Imisebenzi elandelayo ayinakuphathiswa omnye umntu liBhunga likaMasipala:
                   
                   (a) ukuphunyezwa kwemithetho kamasipala;
                   
                   (b) ukuvunywa kolwabiwo-mali;
                   
                   (c) ukufunwa kwemirhumo nezinye iirhafu, neentlawulo; kwakunye
                   
                   (d) nokufunwa kweemali-mboleko.
                   
                   

           > (3)   > \(a) Makubekho isininzi samalungu eBhunga likaMasipala ngaphambi kokuba

                   > kuvotelwe nawuphi na umcimbi.
                   
                   (b) Yonke imibandela engemicimbi ekhankanywe kwisiqendwana (2) igqitywa ngesigqibo esithathwe liBhunga likaMasipala ngevoti exhasayo yesininzi samalungu alo.
                   
                   (c) Yonke eminye imibandela ephambi kweBhunga likaMasipala igqitywa sisininzi seevoti ezifakiweyo.
                   
                   

           > (4)   > Akukho mthetho kamasipala omawuphunyezwe liBhunga likaMasipala azisiwe

                   > ngaphandle kokuba–
                   >
                   > \(a) onke amalungu eBhunga azisiwe kuselixesha; kwaye
  --------------------------------------------------------------------------------------------------------------------------------------------------------------------------------

\(b) nomthetho kamasipala ocetywayo upapashiwe ukuze uluntu luvakalise
izimvo.

(5) Umthetho wepalamente wezwelonke usenokuxela izinto emakuqwalaselwe
    zona ekwenzeni isigqibo–

    a.  ngobukhulu beBhunga likaMasipala;

    b.  mayela nokuba amaBhunga ooMasipala anokuyinyula kusini na
        ikomiti yokuba ngurhulumente okanye nayiphi na enye ikomiti;
        okanye

    c.  ngobungakanani bekomiti yokuba ngurhulumente okanye nayiphi na
        enye ikomiti yeBhunga likaMasipala.

(6) IBhunga likaMasipala linokwenza imithetho etsho imigaqo nemiyalelo–

    a.  yamalungiselelo alo angaphakathi;

    b.  yemisebenzi yalo nendlela emakuqhutywe ngayo;

    c.  yokusekwa kweekomiti zalo, indlela emazakheke ngayo, iinkqubo
        zokulandelwa, amagunya azo nemisebenzi yazo.

(7) IBhunga likaMasipala maliyenzele elubala imisebenzi yalo, kananjalo
    linokuzivalela libe lodwa xa lihleli, okanye xa kuhleli iikomiti
    zalo, kuphela xa kufanelekile ukwenza njalo xa kucingelwa ubunjani
    bemisebenzi egwadlwayo.

(8) Amalungu eBhunga likaMasipala anelungelo lokuthabath’inxaxheba
    ekuhlalelweni kwemicimbi yalo naleyo yeekomiti zalo, ngendlela–

    a.  evumela ukuba amaqela amelweyo ngaphakathi kwiBhunga amelwe
        kakuhle

nemicimbi emelweyo ngaphakathi kwiBhunga imelwe kakuhle;

a.  evisisana nentando yesininzi; nangendlela

b.  enokuthi ilawulwe ngumthetho wepalamente wezwelonke.

#### **Ukungabi nakubekwa tyala**

161. Umthetho wepalamente wephondo, ngaphakathi kwemida yomthetho
    wepalamente wezwelonke, usenokuxela ukungabi nakubekwa tyala
    kwamaBhunga ooMasipala namalungu awo.

#### **Ukupapashwa kwemithetho yoomasipala**

161. \(1) Umthetho kamasipala unokunyanzeliswa emva kokuba upapashwe
    kushicilelo- mithetho oluvunyiweyo lwephondo akulo umasipala lowo.

<!-- -->

(2) Ushicilelo-mithetho oluvunyiweyo lwephondo malupapashe umthetho
    kamasipala lusakucelwa ngumasipala.

(3) Uluntu malukwazi ukufikelela kwimithetho kamasipala.

#### **Urhulumente wasekuhlaleni ocwangcisiweyo**

161. UMthetho wePalamente owiswe ngokwenkqubo yesiqendu 76–

    a.  mawubonise ukuyamkela imibutho yezwelonke neyephondo emela
        oomasipala; kwaye

    b.  mawuxele iinkqubo anokuthi ngazo urhulumente wasekuhlaleni–

        i.  abonisane norhulumente wezwelonke okanye wephondo;

        ii. achonge abameli bokuthabath’inxaxheba kwiBhunga lamaPhondo
            leZwelonke; kananjalo

        iii. athabath’inxaxheba kwinkqubo exelwe kumthetho wepalamente
            wezwelonke ekuthethwa ngawo kwisiqendu 221(1)(c)*.*

> \[Isiqendu 163(b) sathatyathelw’indawo sisiqendu 4 soMthetho
> Wesixhenxe Wokwenz’Utshintsho KuMgaqo-siseko ka-2001.\]

#### **Eminye imicimbi**

161. Nawuphi na umcimbi ongorhulumente wasekuhlaleni ekungathethwanga
    ngawo kuMgaqo-siseko unokucaciswa ngumthetho wepalamente wezwelonke
    okanye ngumthetho wepalamente wephondo, kodwa ngaphakathi kwemida
    yomthetho wepalamente wezwelonke.

ISAHLUKO 8
==========

IINKUNDLA NOKUSINGATHWA KOBULUNGISA
-----------------------------------

#### **Igunya lokuchophel’ amatyala**

161. \(1) Igunya lokuchophel’amatyala leRiphablikhi likwiinkundla.

<!-- -->

(2) Iinkundla zizimele geqe, zilawulwa kuphela nguMgaqo-siseko
    nangumthetho, emaziwusebenzise ngokungenamkhethe nangokungenaloyiko,
    ngaphandle kokukholis’umnt’othile okanye ukumona.

(3) Akukho mntu okanye candelo likarhulumente uvumelekileyo ukuba
    aphazamise ukusebenza kweenkundla.

(4) Amacandelo karhulumente, ngokuwis’imithetho nangeziny’iindlela,
    makazincedise kwaye azikhusele iinkundla ukuqinisekisa ukuba
    zizimele geqe, azinamkhethe, zinesidima, ziyafikeleleka kwaye
    zisebenza ngempumelelo.

(5) Umyalelo okhutshwe yinkundla okanye isigqibo esikhutshwe yiyo
    sinkqamangela bonke abantu namacandelo karhulumente esisebenza kubo
    okanye kuwo.

(6) IJaji Eyintloko iyintloko yeejaji kwaye yiyo ephethe ukumiselwa
    kwemigaqo nokubekwa kwayo esweni iyeyokwenziwa kwemisebenzi
    yokuchotshelwa kwamatyala kuzo zonke iinkundla.

> \[Isiqendwana (6) sifakelwe sisiqendu 1 soMthetho Weshumi
> Elinesixhenxe Wokwenz’Utshintsho KuMgaqo-siseko ka-2012\]

#### **Iinkundla**

161. Iinkundla–

    a.  yiNkundla yoMgaqo-siseko;

    b.  yiNkundla Ephakamileyo yeZibheno;

    c.  yiNkundla Ephakamileyo yoMzantsi-Afrika, kunye nayo nayiphi na
        inkundla ephakamileyo yezibheno esenokusekwa nguMthetho
        wePalamente ukuze iphulaphule izibheno ezisuka kuyo nayiphi na
        inkundla ekwinqanaba elilingana neleNkundla Ephakamileyo
        yoMzantsi-Afrika;

    d.  ziiNkundla zeeMantyi; kunye

    e.  nayo nayiphi na enye inkundla esekwe okanye evunyiweyo
        ngokoMthetho wePalamente, kuquka nayiphi na inkundla ekwinqanaba
        elilingana

> neleNkundla Ephakamileyo yoMzantsi-Afrika okanye elilingana
> neleeNkundla zeeMantyi.
>
> \[Isiqendu (c) no-(e) zifakelwe nguMthetho Weshumi Elinesixhenxe
> Wokwenz’Utshintsho KuMgaqo- siseko ka-2012\]

#### **INkundla yoMgaqo-siseko**

161. \(1) INkundla yoMgaqo-siseko yiJaji eyiNtloko yoMzantsi-Afrika, iSekela
    leJaji eyiNtloko kunye nezinye iijaji ezilithoba.

> \[Isiqendwana (1) sathatyathelw’indawo sisiqendu 11 soMthetho
> Wesithandathu Wokwenz’Utshint- sho KuMgaqo-siseko ka-2001.\]

(2) Umcimbi ophambi kweNkundla yoMgaqo-siseko mawuphulaphulwe ziijaji
    ezisibhozo ubuncinane.

(3) INkundla yoMgaqo-siseko–

    a.  yeyona nkundla iphakamileyo kwiRiphablikhi; kwaye

    b.  inokwenza isigqibo.

        i.  ngemicimbi yoMgaqo-siseko;

        ii. nangawo nawuphi na omnye umcimbi, ukuba ithe yavumela ukuba
            kubhenwe ngesizathu esikukuba loo mcimbi uvelisa ingongoma
            yomthetho ekunokuphikiswana ngayo ebaluleke kuluntu
            ngokubanzi emayiqwalaselwe yiNkundla yoMgaqo-siseko; kwaye

    c.  yiyo eyenza isigqibo esingenakuphikiswa mayela nokuba umcimbi
        ungowokuchotshelwa yiyo kusini na.

> \[Isiqendwana (3) sithatyathelwe indawo sisiqendu 3 soMthetho Weshumi
> Elinesixhenxe Sokwenz’ Utshintsho KuMgaqo ka-2012\]

(2) YiNkundla yoMgaqo-siseko kuphela enokuthi–

    a.  yenze isigqibo ngeembambano eziphakathi kwamacandelo
        karhulumente kurhulumente wezwelonke okanye kowephondo mayela
        nobume obungokoMgaqo-siseko, amagunya okanye imisebenzi yaloo
        macandelo karhulumente;

    b.  yenze isigqibo mayela nokuba uyavisisana kusini na
        noMgaqo-siseko uMthetho oYilwayo wePalamente okanye wephondo,
        kodwa ivumeleke ukuba yenze njalo kuphela kwiimeko ezilindeleke
        kwisiqendu 79 okanye 121;

    c.  yenze isigqibo ngezicelo ekuthetwa ngazo kwisiqendu 80 okanye
        122;

    d.  yenze isigqibo mayela nokuba luyavisisana kusini na
        noMgaqo-siseko utshintsho olwenziwayo kuMgaqo-siseko;

    e.  yenze isigqibo mayela nokuba iPalamente okanye uMongameli
        woyisakele kusini na ukuyifeza imbopheleleko engokoMgaqo-siseko;
        okanye

    f.  aqinisekise ukufaneleka komgaqo-siseko wephondo
        ngokwesiqendu 144.

(3) YiNkundla yoMgaqo-siseko eyenza isigqibo esingenakuphikiswa mayela
    nokuba uMthetho wePalamente, uMthetho wephondo okanye isenzo
    sikaMongameli siyavisisana kusini na noMgaqo-siseko, kwaye mayitsho
    ukuba iyavumelana kusini na nomyalelo ophuthisa loo nto iphuthiswayo
    okhutshwe yiNkundla Ephakamileyo yeZibheno, yiNkundla Ephakamilyo
    yoMzantsi-Afrika okanye yinkundla ekwinqanaba elilingana nelezi
    nkundla, ngaphambi kokuba loo myalelo ube ungasebenza.

> \[Isiqendwana (5) sithatyathelwe indawo sisiqendu 3 soMthetho Weshumi
> Elinesixhenxe Wokwenz’ Utshintsho KuMgaqo-siseko ka-2012\]

(2) Umthetho wepalamente wezwelonke okanye imigaqo yeNkundla
    yoMgaqo-siseko mayimvumele umntu, xa kuya kuba bubulungisa ukwenza
    njalo, ngemvume yeNkundla yoMgaqo-siseko–

    a.  ukuba awuzise ngqo umcimbi kwiNkundla yoMgaqo-siseko; okanye

    b.  abhenele ngqo kwiNkundla yoMgaqo-siseko esuka nakuyiphi
        na inkundla.

(3) Umcimbi ongoMgaqo-siseko uquka nawuphi na umbandela ongokuchazwa
    kwentsingiselo, ukukhuselwa, okanye ukunyanzeliswa koMgaqo-siseko.

#### **INkundla Ephakamileyo yeZibheno**

161. \(1) INkundla Ephakamileyo yeZibheno nguMongameli, uSekela-Mongameli
    kunye neejaji zesibheno ezilinani eligqitywa ngokoMthetho wePalamente.

> \[Isiqendwana (1) sathatyathelw’indawo sisiqendu 12 soMthetho
> Wesithandathu Wokwenz’Utshint- sho KuMgaqo-siseko ka-2001.\]

(2) Umcimbi ophambi kweNkundla Ephakamileyo yeZibheno mawugqitywe
    ziijaji ezilinani eligqitywe ngokoMthetho wePalamente.

> \[Isiqendwana (2) sathatyathelw’indawo sisiqendu 12 soMthetho
> Wesithandathu Wokwenz’Utshint- sho KuMgaqo-siseko ka-2001.\]

(2) \(a) INkundla Ephakamileyo yeZibheno inokwenz’isigqibo kuwo nawuphi na
    umcimbi osuka kwiNkundla Ephakamileyo yoMzantsi-Afrika okanye osuka
    kwinkundla ekwinqanaba elilinganayo neleNkundla Ephakamileyo YoMzantsi-
    Afrika, ngaphandle kwemicimbi yabasebenzi okanye yokhuphiswano
    ngokwendlela exelwe nguMthetho wePalamente.

<!-- -->

(b) INkundla Ephakamileyo yeZibheno ivumeleke ukuba yenze isiqgibo
    kuphela—

    i.  ngezibheno;

    ii. ngemibandela enento yokwenza nezibheno;

    iii. nangawo nawuphi na omnye umcimbi onokudluliselwa kuyo kwiimeko
        ezichazwe nguMthetho wePalamente.

> \[Isiqendwana (3) sithatyathelwe indawo sisiqendu 4 soMthetho Weshumi
> Elinesixhenxe Wokwenz’ Utshintsho KuMgaqo-siseko\]

#### **IiNkundla Eziphakamileyo ZoMzantsi-Afrika**

161. \(1) INkundla Ephakamileyo YoMzantsi-Afrika inokwenz’isigqibo–

    a.  ngawo nawuphi na umcimbi ongoMgaqo-siseko ngaphandle komcimbi–

        i.  ethe iNkundla yoMgaqo-siseko yavuma ukuba uze kuyo ngqo
            ngokwesiqendu 167(6)(a) ; okanye

        ii. owabelwe nguMthetho wePalamente ukuba uye kwenye inkundla
            ekwinqanaba elilinganayo neleNkundla Ephakamileyo
            YoMzantsi-Afrika; kunye;

    b.  nawo nawuphi na omnye umcimbi ongabelwanga ukuba uye kwenye
        inkundla nguMthetho wePalamente.

<!-- -->

(2) INkundla Ephakamileyo YoMzantsi-Afrika inamaCandelo amiselwe
    nguMthetho wePalamente, Mthetho lowo omawuyalele ukuba-

    a.  kwakhiwe amaCandelo, anekomkhulu elinye okanye amanye amabini

> kwiCandelo ngalinye;

a.  kuxelwe ukuba iCandelo linaliphi igunya okanye
    ikomkhulu elineCandelo.

<!-- -->

(2) ICandelo ngalinye leNkundla Ephakamileyo yoMzantsi-Afrika-

    a.  linoMongameli weeJaji;

    b.  lisenokuba noSekela-Mongameli weeJaji okanye ooSekela-Mongameli
        weeJaji abaliqela; kwaye

    c.  linezinye iijaji ezinani lazo liqingqwa ngumthetho wezwelonke
        wendlu yowiso-mthetho.

> \[Isiqendu 169 sithatyathelwe indawo sisiqendu 6 soMthetho Weshumi
> Elinesixhenxe Wokwenz’ Utshintsho KuMgaqo-siseko ka-2012\]

#### **Ezinye iinkundla**

161. Zonke iinkundla ngaphandle kwezo kuthethwe ngazo kwisiqendu 167,
    168 nesama-169 zinokwenz’isigqibo ngawo nawuphi na umcimbi ogqitywe
    nguMthetho wePalamente, kodwa inkundla ekwinqanaba elingaphantsi
    kweleNkundla Ephakamileyo YoMzantsi- Afrika ayivumelekanga ukuba
    izame ukufumana ukuba uyavisisana kusini na noMgaqo- siseko umthetho
    wepalamente okanye isenzo sikaMongameli okanye yenze isigqibo
    ngako oko.

> \[Isiqendu 170 sithatyathelwe indawo sisiqendu 6 soMthetho Weshumi
> Elinesixhenxe Wokwenz’ Utshintsho KuMgaqo-siseko ka-2012\]

#### **Iinkqubo zeenkundla**

161. Zonke iinkundla zisebenza ngokomthetho wepalamente wezwelonke,
    kananjalo imigaqo yazo neenkqubo mazixelwe ngumthetho
    wepalamente wezwelonke.

#### **Amagunya eenkundla kwimicimbi engoMgaqo-siseko**

161. \(1) Xa isenz’isigqibo ngomcimbi ongoMgaqo-siseko enegunya lawo,
    inkundla–

    a.  mayivakalise ukuba nawuphi na umthetho ongavisisaniyo
        noMgaqo-siseko uphuthile okanye nasiphi na isenzo
        esingavisisaniyo noMgaqo-siseko siphuthile, kodwa ukuphutha
        kukuloo ndawana engavisisaniyo noMgaqo- siseko kuphela;
        kananjalo

    b.  inokukhupha nawuphi na umyalelo onobulungisa nongakhalazisiyo,
        kuquka–

        i.  nomyalelo othintela ukuba kungaqaleli emva ukusebenza
            komyalelo ophuthisayo; kunye

        ii. nomyalelo okuxhomayo ixesha elithile ukubhengezwa kwento
            iyephuthileyo, kubekho nemiqathango, ngenjongo
            yokunik’ithuba igunya emalilungise lilungise isiphene eso.

> \(2) (a) INkundla Ephakamileyo yeZibheno, iNkundla Ephakamileyo
> YoMzantsi-Afrika okanye inkundla ekwinqanaba elilingana nelezi nkundla
> inokukhupha umyalelo mayela nokuba uyavisisana kusini na noMgaqo-siseko
> uMthetho wePalamente, uMthetho wephondo okanye isenzo sikaMongameli,
> kodwa umyalelo othi into ayivisisani noMgaqo-siseko awusebenzi de ibe
> iNkundla yoMgaqo-siseko ivumelene nawo.
>
> \[Isiqendu (a) sithatyathelwe indawo sisiqendu 7 soMthetho Weshumi
> Elinesishenxe Wokwenz’ Utshintsho KuMgaqo-siseko ka-2012\]

(b) Inkundla ekhupha umyalelo othi into ayivisisani noMgaqo-siseko
    isenokukhupha umyalelo wexeshana othintela ukwenziwa kwento ethile
    okanye inike umntu olunye uncedo oluthile lwexeshana, okanye

> isenokuwuphosa komnye umhla umcimbi lowo, kude kufumaneke isigqibo
> seNkundla yoMgaqo-siseko ngokubhadla kwaloo Mthetho okanye isenzo.

(b) Umthetho wepalamente wezwelonke mawuthethe ngokudluliselwa komyalelo
    wokungavisisani kwento noMgaqo-siseko kwiNkundla yoMgaqo- siseko.

(c) Nawuphi na umntu okanye icandelo likarhulumente ochaphazeleka
    ngokwaneleyo uvumelekile ukuba abhene, okanye enze isicelo, ngokuya
    ngqo kwiNkundla yoMgaqo-siseko ngenjongo yokwenza ukuba iNkundla
    yoMgaqo-siseko ivumelane nomyalelo wokungabhadli kwento ngokoMgaqo-
    siseko okanye ngenjongo yokuba iwutshintshe loo myalelo okhutshwe
    yenye inkundla ngokwesi siqendwana.

#### **Igunya elingenakohluthwa**

161. INkundla yoMgaqo-siseko, iNkundla Ephakamileyo yeZibheno neNkundla
    Ephakamileyo yoMzantsi-Afrika zinegunya elingenakohluthwa
    lokuyikhusela nokuyilawula ngokwazo inkqubo yazo, nelokuwuphuhlisa
    umthetho ongabhalwanga phantsi, zicingela ukwenziwa kobulungisa.

> \[Isiqendu 173 sithatyathelwe indawo sisiqendu 8 soMthetho Weshumi
> Elinesixhenxe Wokwenz’ Utshintsho KuMgaqo-siseko ka-2012\]

#### **Ukumiselwa kwabachopheli-matyala**

161. \(1) Nawuphi na umntu olibhinqa okanye oyindoda onemfundo efanelekileyo
    ongumntu ofanelekileyo unokumiselwa abe ngumchopheli-matyala. Nawuphi na
    umntu oza kumiselwa ukuba abe kwiNkundla yoMgaqo-siseko, kananjalo
    makabe ngummi waseMzantsi-Afrika.

<!-- -->

(2) Xa kumiselwa abachopheli-matyala makucingelwe imfuneko yokuba
    iintlanga zoMzantsi-Afrika nobuni babemi bawo zimelwe
    ngokobungakanani bazo.

(3) UMongameli, njengentloko karhulumente wezwelonke, emva kokubonisana
    neKomishoni yeeJaji neenkokeli zamaqela amelweyo kwiNdlu
    yoWiso-mthetho, umisela iJaji eyiNtloko neSekela leJaji eyiNtloko
    aze, emva kokubonisana neKomishoni yeeJaji, amisele uMongameli
    noSekela-Mongameli weNkundla Ephakamileyo yeZibheno.

> \[Isiqendwana (3) sathatyathelw’indawo sisiqendu 13 soMthetho
> Wesithandathu Wokwenz’Utshint- sho KuMgaqo-siseko ka-2001.\]

(2) Ezinye iijaji zeNkundla yoMgaqo-siseko zimiselwa nguMongameli,
    njengentloko karhulumente wezwelonke, emva kokubonisana neJaji
    eyiNtloko neenkokeli zamaqela amelwe kwiNdlu yoWiso-mthetho,
    ngokwenkqubo elandelayo:

    a.  iKomishoni mayiqulunqe uluhlu lwabatyunjwa olunamagama amathathu

ngaphezulu kunenani labantu ekufuneka bemiselwe, ize ilunike uMongameli
olu luhlu;

a.  uMongameli unokumisela iijaji kolo luhlu, kwaye makazise iKomishoni
    yeeJaji, enika izizathu, ukuba kukho abathile kubatyunjwa
    abangamkelekiyo naxa kusekho izithuba ezisafuna ukuvalwa;

b.  iKomishoni yeeJaji mayixabangele uluhlu ngabanye abatyunjwa aze
    uMongameli azivale izithuba eziseleyo ngokumisela ethabatha
    kuluhlu oluxatyangelweyo.

> \[Isiqendwana (4) sathatyathelw’indawo sisiqendu 13 soMthetho
> Wesithandathu Wokwenz’Utshint- sho KuMgaqo-siseko ka-2001.\]

(2) Ngamaxesha onke, ubuncinane iijaji ezine zeNkundla yoMgaqo-siseko
    makube ngabantu ababeziijaji ngexesha ababemiselwa ngalo
    kwiNkundla yoMgaqo-siseko.

(3) UMongameli makathi zonke iijaji zezinye iinkundla azimisele
    ngokucetyiswa yiKomishoni yeeJaji.

(4) Abanye abachopheli-matyala mabamiselwe ngokoMthetho wePalamente
    omawuqinisekise ukuba ukumiselwa, ukunyuselwa, ukufuduselwa kwenye
    indawo, ukugxothwa okanye ukuthatyathelw’amanyathelo oluleko kwaba
    bachopheli- matyala kwenzeka ngokungazami ukukholisa umntu othile
    okanye ukumona.

(5) Ngaphambi kokuba abachopheli-matyala baqalise ukwenza imisebenzi
    yabo, mabafunge okanye benze isibhambathiso, ngokweSihlomelo 2,
    sokuba baza kuwuxhasa bawukhusele uMgaqo-siseko.

#### **Ukumiselwa kweejaji ezibambeleyo**

161. \(1) UMongameli usenokumisela umntu olibhinqa okanye oyindoda ukuba abe
    akhonze njengebambela leSekela-Jaji eyiNtloko okanye njengejaji
    yoMgaqo-siseko ukuba kukho isithuba kwezo zikhundla, okanye ukuba umntu
    okweso sikhundla akekho. Ukumiselwa oko makwenziwe ngoncomelo lwelungu
    leKhabhinethi eliphathiswe ukusingathwa kobulungisa livumelana neJaji
    eyiNtloko, kwaye umntu omiselwa njengebambela leSekela-Jaji eyiNtloko
    makanyulwe kwiijaji esezimiselwe kakade ukuba zibe kwiNkundla
    yoMgaqo-siseko ngokwesiqendu 174(4).

> \(2) Ilungu leKhabhinethi eliphathiswe ukusingathwa kobulungisa
> malimisele iijaji ezibambeleyo kwezinye iinkundla emva kokubonisana
> nejaji elikhwahla yenkundla eza kusebenza kuyo ijaji ebambeleyo.
>
> \[Isiqendu 175 sithatyathelwe indawo sisiqendu 9 soMthetho Weshumi
> Elinesixhenxe Wokwenz’ Utshintsho KuMgaqo-siseko ka-2012\]

#### **Amaxesha okuba sesikhundleni nemivuzo**

161. \(1) Ijaji yeNkundla yoMgaqo-siseko iba sesikhundleni ixesha
    elingenakuvuselelwa eliyiminyaka eli-12, okanye de ifike kubudala
    bama-70 eminyaka, kuxhomekeke ekubeni kokuphi okufka kuqala, ngaphandle
    kwaxa uMthetho wePalamente ulolula ixesha lokuba sesikhundleni
    lejaji yoMgaqo-siseko.

> \[Isiqendwana (1) sathatyathelw’indawo sisiqendu 15 soMthetho
> Wesithandathu Wokwenz’Utshint- sho KuMgaqo-siseko ka-2001.\]

(2) Ezinye iijaji ziba sesikhundleni zide zikhululwe ekusebenzeni
    ngokoMthetho wePalamente.

(3) Imivuzo, iimalana ezisecaleni namaqithiqithi afunyanwa ziijaji
    zizinto ezingenakuphungulwa.

#### **Ukushenxiswa**

161. \(1) Ijaji inokushenxiswa esikhundleni kuphela ukuba–

    a.  iKomishoni yeeJaji ifumanisa ukuba impilo ayiyivumeli ukuba
        isebenze, ayiwazi umsebenzi wayo ngale ndlela ixakileyo okanye
        yenze into embi kakhulu; ize

    b.  iNdlu yoWiso-mthetho imemelele ukuba loo jaji ishenxiswe,
        ngesigqibo esamkelwe ngevoti exhasayo ubuncinane yesibini
        kwisithathu samalungu ayo.

<!-- -->

(2) UMongameli makayishenxise esikhundleni ijaji kusakwamkelwa isigqibo
    esimemelela ukushenxiswa kwayo.

(3) UMongameli, ngokucetyiswa yiKomishoni yeeJaji, unokuyinqumamisa
    emsebenzini ijaji ekwenzeka kuyo okuxelwe kwisiqendwana (1).

#### **IKomishoni yeeJaji**

161. \(1) Kukho iKomishoni yeeJaji–

    a.  eyiJaji eyiNtloko, ethi yongamele kwiintlanganiso zeKomishoni;

    b.  noMongameli weNkundla Ephakamileyo yeZibheno;

> \[Isiqendu (b) sathatyathelw’indawo sisiqendu 16(a) soMthetho
> Wesithandathu Wokwenz’Utshintsho KuMgaqo-siseko ka-2001.\]

a.  uMongameli weeJaji omnye ochongwe ngaBongameli beeJaji;

b.  ilungu leKhabhinethi eliphathiswe ukusingathwa kobulungisa, okanye
    omnye umntu ochongwe lelo lungu leKhabhinethi;

c.  amagqwetha ejaji amabini asebenza njengamagqwetha ejaji atyunjwe
    kumbutho wamagqwetha eejaji ukuze amele bonke abakulo msebenzi,
    emiselwe nguMongameli;

d.  amagwetha amabini asebenza njengamagqwetha atyunjwe kumbutho
    wamagqwetha ukuze amele bonke abakulo msebenzi, emiselwe
    nguMongameli;

e.  umhlohli omnye wezifundo zomthetho ochongwe ngabahlohli bezifundo
    zomthetho kwiiyunivesithi zaseMzantsi-Afrika;

f.  abantu abathandathu abachongwe yiNdlu yoWiso-mthetho kumalungu ayo,
    ekufuneka ukuba ubuncinane abathathu kubo kube ngamalungu amaqela
    aphikisayo amelweyo kwiNdlu;

g.  abathunywa abane abasisigxina kwiBhunga lamaPhondo leZwelonke
    abachongwe kunye liBhunga ngevoti exhasayo yamaphondo amathandathu
    ubuncinane;

h.  abantu abane abachongwe nguMongameli njengentloko karhulumente
    wezwelonke, emva kokubonisana neenkokeli zawo onke amaqela akwiNdlu
    yoWiso-mthetho; kuze kuthi

i.  xa kuqwalaselwa imicimbi ephathelele kwiCandelo elithile leNkundla
    Ephakamileyo YoMzantsi-Afrika, kubekho noMongameli weeJaji welo
    Candelo kunye neNkulumbuso yephondo elo, okanye umntu ongomnye
    ochongwe ngumntu ngamnye kubo.

> \[Isiqendu (k) sathatyathelwe indawo sisiqendu 2(a) soMthetho Wesibini
> Wokwenz’Utshintsho KuMgaqo-siseko ka-1998 nasisiqendu 16(b) soMthetho
> Wesithandathu Wokwenz’Utshintsho KuMgaqo-siseko ka-2001 nasisiqendu 10
> soMthetho Weshumi Elinesixhenxe Wokwenz’Utshintsho KuMgaqo-siseko
> ka-2012.\]

(2) Ukuba inani labantu abatyunjwe kumagqwetha eejaji okanye kumagqwetha
    ngokwesiqendwana (1)(e) okanye (f) lilingana nenani lezithuba
    emazivalwe, uMongameli makabamisele. Ukuba inani labantu
    abatyunjiweyo lithe kratya kunenani lezithuba emazivalwe,
    uMongameli, emva kokubonisana nabantu abakuloo msebenzi, makamisele
    inani elaneleyo kwabatyunjiweyo ukuvala izithuba, ecingela imfuneko
    yokuqinisekisa ukuba abamiselweyo bamela bonke abakuloo msebenzi.

(3) Amalungu eKomishoni achongwe liBhunga lamaPhondo leZwelonke akhonza
    de indawo yawo ithatyathwe ngamanye xa ewonke, okanye de kubekho
    isithuba kwinani lawo. Amanye amalungu awayechongelwe okanye
    etyunjelwe ukuba kwiKomishoni akhonza de indawo yawo ithatyathwe
    ngabo babewachongile okanye babewatyumbile.

(4) IKomishoni yeeJaji inamagunya nemisebenzi eyabelwe yona
    kuMgaqo-siseko nakumthetho wepalamente wezwelonke.

(5) IKomishoni yeeJaji isenokucebisa urhulumente wezwelonke ngawo
    nawuphi na umcimbi ophathelele kwiinkundla okanye ekusingathweni
    kobulungisa, kodwa xa iqwalasela nawuphi na umcimbi ngaphandle
    kokuba iqwalasela ukumiselwa

> kwejaji, mayihlale engekho amalungu achongwe ngokwesiqendwana (1)(h)
> no-(i).

(2) IKomishoni yeeJaji inokuzenzel’isigqibo ngenkqubo yayo, kodwa
    izigqibo zeKomishoni mazixhaswe luninzi lwamalungu ayo.

(3) Ukuba iJaji eyiNtloko okanye uMongameli weNkundla Ephakamileyo
    yeZibheno akakwazi okwexeshana ukukhonza kwiKomishoni, iSekela
    leJaji eyiNtloko okanye uSekela-Mongameli weNkundla Ephakamileyo
    yeZibheno, uba libambela lakhe kwiKomishoni.

> \[Isiqendwana (7) songezwa sisiqendu 2(b) soMthetho Wesibini
> Wokwenz’Utshintsho KuMgaqo-siseko ka-1998 saza sathatyathelw’indawo
> sisiqendu 16(c) soMthetho Wesithandathu Wokwenz’Utshintsho
> KuMgaqo-siseko ka-2001.\]

(2) UMongameli nabantu abamisela, abatyumba okanye abachonga amalungu
    eKomishoni ngokwesiqendwana (1)(c), (e), (f) no-(g), banokuthi,
    ngendlela ekwanye, bamisele, batyumbe okanye bachonge umntu ongomnye
    kwisithuba selungu ngalinye, ukuba akhonze kwiKomishoni nanini na xa
    ilungu lingakwazi okwexeshana ukukhonza ngenxa yokungaphili kwalo
    okanye ngenxa yokungabikho kwiRiphablikhi okanye ngaso naso nasiphi
    na esinye isizathu esaneleyo.

> \[Isiqendwana (8) songezwa sisiqendu 2(b) soMthetho Wesibini
> Wokwenz’Utshintsho KuMgaqo-siseko ka-1998.\]

#### **Igunya elitshutshisayo**

161. \(1) Kukho igunya elinye elitshutshisayo lelizwe lonke kwiRiphablikhi,
    elakhiwe ngokoMthetho wePalamente, ekukho kulo–

    a.  uMlawuli weZwelonke Wotshutshiso, oyintloko yegunya
        elitshutshisayo,

emiselwa nguMongameli, njengentloko karhulumente wezwelonke;

a.  naBalawuli Botshutshiso nabatshutshisi ngendlela efunwa
    nguMthetho wePalamente.

<!-- -->

(2) Igunya elitshutshisayo linegunya lokuqalisa ukutshutshisela
    ulwaphulo-mthetho likwenza oko egameni likarhulumente, nelokwenza
    nayiphi na imisebenzi eyimfuneko enento yokwenza nokuqalisa
    ukutshutshisela ulwaphulo-mthetho.

(3) Umthetho wepalamente wezwelonke mawuqinisekise ukuba aBalawuli
    Botshutshiso–

    a.  banemfundo efanelekileyo;

    b.  umsebenzi wabo kukutshutshisa kumatyala athile, ngokulawulwa
        sisiqendwana (5).

(4) Umthetho wepalamente wezwelonke mawuqinisekise ukuba igunya
    elitshutshisayo lilisebenzisa igunya lalo lingenaloyiko, lingazami
    kukholisa umntu othile okanye ukumona.

(5) UMlawuli Wezwelonke Wotshutshiso–

    a.  ngokuvumelana nelungu leKhabhinethi eliphathiswe ukusingathwa
        kobulungisa, nasemva kokubonisana naBalawuli Botshutshiso,
        makenze isigqibo ngenkqubo yokutshutshisa, emakuqhutywe ngayo
        ekutshutshiseni;

    b.  makakhuphe imiyalelo yenkqubo emakuqhutywe ngayo
        ekutshutshiseni;

    c.  usenokuthi angenelele ekutshutshiseni xa imiyalelo yenkqubo
        ingathotyelwa; kwaye

    d.  usenokusiqwalasela ngokutsha isigqibo sokutshutshisa okanye
        sokungatshutshisi, emva kokubonisana naBalawuli Bezwelonke
        Botshutshiso abachaphazelekayo nasemva kokuba ethe,
        lingaphelanga ixesha eliqingqwe nguMlawuli Wezwelonke
        Wotshutshiso, waphulaphula abafuna ukukutsho aba bantu
        balandelayo:

        i.  umntu omangalelweyo;

        ii. ummangali;

        iii. nawuphi na omnye uMlawuli Wezwelonke abona ukuba
            kufanelekile ukuba aphulaphulwe.

(6) Ilungu leKhabhinethi eliphathiswe ukusingathwa kobulungisa makube
    lilo elinezwi lokugqibela phezu kwegunya elitshutshisayo.

(7) Yonke eminye imicimbi engegunya elitshutshisayo mayigqitywe
    ngumthetho wepalamente wezwelonke.

#### **Eminye imicimbi engokusingathwa kobulungisa**

161. Umthetho wepalamente wezwelonke ungathetha ngawo nawuphi na umcimbi
    ongokusingathwa kobulungisa ekungathethwanga ngawo kuMgaqo-siseko,
    kuquka–

    a.  nokuqeqeshwa kwabachopheli-matyala;

    b.  neenkqubo zokusingatha izikhalazo ezingabachopheli-matyala;
        kunye

    c.  nokuthabath’inxaxheba kwabantu abangengabo abachopheli-matyala
        bethabath’inxaxheba kwizigqibo zeenkundla.

ISAHLUKO 9
==========

AMAZIKO KARHULUMENTE AXHASA INTANDO YESININZI YOMGAQO-SISEKO
------------------------------------------------------------

#### **Ukusekwa kwawo nemigaqo engundoqo**

161. \(1) Amaziko karhulumente alandelayo omeleza intando yesininzi
    yoMgaqo-siseko kwiRiphablikhi:

    a.  UMkhuseli woLuntu;

    b.  iKomishoni yamaLungelo oLuntu yaseMzantsi-Afrika;

    c.  iKomishoni Yokukhuthazwa Nokukhuselwa kwamaLungelo oLuntu
        Oluphila ngokweNkcubeko yalo, ngokoNqulo lwalo nangokoLwimi
        lwalo;

    d.  iKomishoni Yokulingana Ngokwesini;

    e.  uMphicothi-zimali-Jikelele; (f) iKomishoni yoNyulo.

<!-- -->

(2) La maziko azimele geqe, elawulwa nguMgaqo-siseko nangumthetho
    kuphela, kwaye makangabi namkhethe, kananjalo awasebenzise amagunya
    awo ayenze nemisebenzi yawo engenaloyiko, engafuni kukholisa mntu
    uthile okanye ukumona.

(3) Amanye amacandelo karhulumente, ngokuwis’imithetho
    nangeziny’iindlela, makawancedise awakhusele la maziko ukuqinisekisa
    ukuzimela geqe kwawo, ukungabi namkhethe kwawo, isidima sawo
    nokusebenza kwawo ngempumelelo.

(4) Akukho mntu okanye icandelo likarhulumente ovumelekileyo ukuba
    aphazamise ukusebenza kwala maziko.

(5) La maziko aphendula kwiNdlu yoWiso-mthetho, kwaye mawenze ingxelo
    kwiNdlu ngakwenzayo nangendlela ayenze ngayo imisebenzi yawo,
    ubuncinane kanye ngonyaka.

##### UMkhuseli woLuntu

> **Imisebenzi yoMkhuseli woLuntu**

161. \(1) UMkhuseli woLuntu unegunya, njengoko lilawulwa ngumthetho
    wepalamente wezwelonke–

    a.  lokuphanda nasiphi na isenzo kwimicimbi karhulumente, okanye
        kulawulo lukarhulumente nakuliphi inqwanqwa likarhulumente,
        ekuthiwa

> okanye ekurhanelwa ukuba asifanelekanga okanye sidala isiphumo
> esingafanelekanga okanye umonakalo;

a.  lokwenza ingxelo ngeso senzo;

b.  nelokuthabath’inyathelo lokulungis’imeko elifanelekileyo.

<!-- -->

(2) UMkhuseli woLuntu unamanye amagunya nemisebenzi exelwa ngumthetho
    wepalamente wezwelonke.

(3) UMkhuseli woLuntu akavumelekanga ukuba aphande izigqibo zeenkundla.

(4) Bonke abantu mabakwazi ukufikelela kuMkhuseli woLuntu.

(5) Nayiphi na ingxelo ekhutshwe nguMkhuseli woLuntu mayivulekele uluntu
    ngaphandle kokuba iimeko ezingaqhelekanga, emazixelwe ngumthetho
    wepalamente wezwelonke, zifunisa ukuba ingxelo igcinwe iyimfihlo.

#### **Ubude bexesha lokuba sesikhundleni**

161. UMkhuseli woLuntu umiselwa ixesha elingenakuvuselelwa
    eliyiminyaka esixhenxe.

##### IKomishoni yamaLungelo oLuntu yaseMzantsi-Afrika

> **Imisebenzi yeKomishoni yamaLungelo oLuntu yaseMzantsi-Afrika**

161. \(1) IKomishoni yamaLungelo oLuntu yaseMzantsi-Afrika–

    a.  mayikhuthaze ukuhlonelwa kwamalungelo oluntu nokuwazi amalungelo
        oluntu;

    b.  mayikhuthaze ukukhuselwa, ukuphuhliswa nokuzuzwa kwamalungelo
        oluntu; kananjalo

    c.  mayikubek’esweni ize ikuphonononge ukuhlonelwa kwamalungelo
        oluntu kwiRiphablikhi.

<!-- -->

(2) IKomishoni yamaLungelo oLuntu inamagunya, alawulwa ngumthetho
    wepalamente wezwelonke, ayimfuneko ukuze yenze imisebenzi yayo,
    kuquka negunya–

    a.  lokuphanda ngokuhlonelwa kwamalungelo oluntu nokwenz’ingxelo

> ngophando lwayo;

a.  lokuthabath’amanyathelo okufumana ukulungiswa kwemeko
    okufanelekileyo xa amalungelo oluntu ethe anyhashwa;

b.  lokuphengulula;

c.  nelokufundisa.

<!-- -->

(2) Unyaka ngamnye, iKomishoni yamaLungelo oLuntu yaseMzantsi-Afrika
    mayifune ukuba amacandelo karhulumente achaphazelekayo ayinike
    ingcombolo ngamanyathelo athatyathiweyo ukuze afezekiswe amalungelo
    akuMqulu wamaLungelo mayela nezindlu, ukunonophelwa kwempilo,
    ukutya, amanzi, ukhuseleko loluntu, imfundo nokusingqongileyo.

(3) IKomishoni yamaLungelo oLuntu yaseMzantsi-Afrika inamanye kwakhona
    amagunya nemisebenzi exelwa ngumthetho wepalamente wezwelonke.

##### iKomishoni Yokukhuthazwa Nokukhuselwa kwamaLungelo oLuntu Oluphila ngokweNkcubeko Yalo, ngokoNqulo Lwalo nangokoLwimi Lwalo

> **Imisebenzi yeKomishoni**

161. \(1) Iinjongo eziphambili zeKomishoni Yokukhuthazwa Nokukhuselwa
    kwamaLungelo oLuntu Oluphila ngokweNkcubeko Yalo, ngokoNqulo Lwalo
    nangokoLwimi Lwalo–

    a.  kukukhuthaza ukuhlonelwa kwamalungelo oluntu oluphila
        ngokwenkcubeko

yalo, ngokonqulo lwalo nangokolwimi lwalo;

a.  kukukhuthaza uxolo, ubuhlobo, ubuntu, ukunyamezelana nobunye belizwe
    lonke phakathi koluntu oluphila ngokwenkcubeko yalo, ngokonqulo
    lwalo nangokolwimi lwalo, phezu kwesiseko esikukulingana,
    ukungacalulwa nokuzimanya ngokukhululeka naye nabani na;

b.  nokuncomela ukusekwa okanye ukwamkelwa kwebhunga okanye amabhunga
    enkcubeko okanye awenye into engawoluntu eMzantsi-Afrika, kusenziwa
    oko ngokomthetho wepalamente wezwelonke.

<!-- -->

(2) IKomishoni le inegunya, elilawulwa ngumthetho wepalamente
    wezwelonke, eliyimfuneko ukuze izifeze iinjongo zayo eziphambili,
    kuquka negunya lokubek’ esweni, lokuphanda, lokuphengulula,
    lokufundisa, lokuphembelela, lokucebisa nelokwenz’ingxelo
    ngemibandela emayela namalungelo oluntu oluphila

> ngokwenkcubeko yalo, ngokonqulo lwalo nangokolwimi lwalo.

(2) IKomishoni le inokubika nawuphi na umcimbi owela ngaphakathi kwemida
    yamagunya ayo nemisebenzi yayo iwubika kwiKomishoni yamaLungelo
    oLuntu yaseMzantsi-Afrika ukuze uphandwe.

(3) IKomishoni le inamanye amagunya nemisebenzi axelwa ngumthetho
    wepalamente wezwelonke.

#### **Indlela eyakhiwe ngayo iKomishoni**

161. \(1) Inani lamalungu eKomishoni Yokukhuthazwa Nokukhuselwa kwamaLungelo
    oLuntu Oluphila ngokweNkcubeko malixelwe ngumthetho
    wepalamente wezwelonke.

<!-- -->

(2) Indlela eyakhiwe ngayo iKomishoni le–

    a.  mayibonise ukuba kuyo kukho iindidi eziphambili zoluntu
        lwaseMzantsi-Afrika ngokwenkcubeko, ngokonqulo nangokolwimi;
        kananjalo

    b.  mayibonise ukuba kuyo kukho amadoda namabhinqa ngokobungakanani
        babo eMzantsi-Afrika.

##### IKomishoni Yokulingana Ngokwesini

> **Imisebenzi yeKomishoni Yokulingana Ngokwesini**

161. \(1) IKomishoni Yokulingana Ngokwesini mayikhuthaze ukuhlonelwa
    kokulingana kwabantu ngokwesini nokukhuselwa, ukuphuhliswa nokufikelelwa
    kwenqanaba lokulingana ngokwesini.

<!-- -->

(2) IKomishoni Yokulingana Ngokwesini inegunya, elilawulwa ngumthetho
    wepalamente wezwelonke, eliyimfuneko ukuze yenze imisebenzi yayo,
    kuquka negunya lokubek’esweni, ukuphanda, ukuphengulula, ukufundisa,
    ukuphembelela, ukucebisa nokwenz’ingxelo ngemibandela
    engokulingana ngokwesini.

(3) IKomishoni Yokulingana Ngokwesini inamanye amagunya nemisebenzi
    exelwa ngumthetho wepalamente wezwelonke.

##### UMphicothi-zimali-Jikelele

> **Imisebenzi yoMphicothi-zimali-Jikelele**

161. \(1) UMphicothi-zimali-Jikelele makaphicothe iimali, izitetimenti
    zeemali, nokuphathwa kweemali, aze enze ingxelo ngako–

    a.  kuwo onke amasebe karhulumente ezwelonke nawamaphondo nakumaziko

olawulo;

a.  kubo bonke oomasipala;

b.  nakulo naliphi na elinye iziko okanye iqumrhu eliphath’iimali
    ekufunwa ngumthetho wepalamente wezwelonke okanye wephondo ukuba
    kuphicothwe iimali zalo nguMphicothi-zimali-Jikelele.

<!-- -->

(2) Ukongezelela kwimisebenzi exelwe sisiqendwana (1), nangokulawulwa
    nguwo nawuphi na umthetho wepalamente, uMphicothi-zimali-Jikelele
    unokuphicotha iimali, izitetimenti zeemali, nokuphathwa kweemali aze
    enze ingxelo ngako–

    a.  kulo naliphi na iziko elixhaswa ngemali ephuma kwiNgxowa-mali
        yeNgeniso

yeZwelonke okanye kwiNgxowa-mali yeNgeniso yePhondo okanye kumasipala;
okanye

a.  kulo naliphi na iziko eligunyaziweyo ngokwawo nawuphi na umthetho
    ukuba lifumane imali ngenjongo yokunceda uluntu.

<!-- -->

(2) UMphicothi-zimali-Jikelele makangenise iingxelo zokuphicothwa
    kwemali ezingenisa kuyo nayiphi na indlu yowiso-mthetho enomdla kolo
    phicotho-mali, nakulo naliphi na elinye igunya elixelwa ngumthetho
    wepalamente wezwelonke. Zonke iingxelo
    mazidandalaziswe esidlangalaleni.

(3) UMphicothi-zimali-Jikelele unamanye amagunya nemisebenzi exelwa
    ngumthetho wepalamente wezwelonke.

#### **Ubude bexesha lokuba sesikhundleni**

161. UMphicothi-zimali-Jikelele makamiselwe ixesha eliqingqiweyo,
    elingenakuvuselelwa eliphakathi kweminyaka emihlanu nelishumi.

##### IKomishoni yoNyulo

> **Imisebenzi yeKomishoni yoNyulo**

161. \(1) IKomishoni yoNyulo–

    a.  mayongamele unyulo lwamaqumrhu owiso-mthetho ezwelonke,
        awamaphondo nawoomasipala ngokuvumelana nomthetho wepalamente
        wezwelonke;

    b.  mayiqinisekise ukuba olo nyulo lukhululekile kwaye alukhalazisi;
        ize

    c.  ize ibhengeze iziphumo zolo nyulo lingaphelanga ixesha
        emalitshiwo ngumthetho wepalamente wezwelonke, xesha elo emalibe
        lifutshane kangangoko kunokwenzeka.

> \(2) IKomishoni yoNyulo inamanye amagunya nemisebenzi exelwa ngumthetho
> wepalamente wezwelonke.

#### **Indlela eyakheke ngayo iKomishoni yoNyulo**

161. IKomishoni mayibe nabantu abathathu ubuncinane. Inani lamalungu
    namaxesha okuba sesikhundleni kwabo makuxelwe ngumthetho
    wepalamente wezwelonke.

##### Igunya Elizimele Geqe Lokulawula Usasazo

> **Igunya lokusasaza**

161. Umthetho wepalamente wezwelonke mawuseke igunya elizimele geqe
    lokulawula usasazo ngenjongo yokuba kuncedakal’uluntu, nangenjongo
    yokuqinisekisa ukungakhalazisi nokuthi ziyahluka-hluka iimbono
    ezimela uluntu lwaseMzantsi-Afrika ngokubanzi.

##### Gabalala

> **Ukumiselwa**

161. \(1) UMkhuseli woLuntu kunye namalungu ayo nayiphi na iKomishoni esekwe
    sesi Sahluko makube ngabantu ababhinqileyo okanye abangamadoda–

    a.  abangabemi boMzantsi-Afrika;

    b.  abangabantu abafanelekileyo ukuba babe kwisikhundla abakuso;

    c.  nabanayo nayiphi na enye into efunwa ngumthetho
        wepalamente wezwelonke.

<!-- -->

(2) Xa kumiselwa amalungu kule Komishoni makucingelwe imfuneko yokuba
    iKomishoni esekwe sesi Sahluko ibonise ngokubanzi indlela owakheke
    ngayo uMzantsi-Afrika ngokweentlanga nangokobuni.

(3) UMphicothi-zimali-Jikelele makube ngumntu olibhinqa okanye oyindoda
    ongummi waseMzantsi-Afrika nokwangumntu ofanelekileyo ukuba abe
    kwesi sikhundla. Xa kumiselwa umntu ukuba abe
    nguMphicothi-zimali-Jikelele makucingelwe ulwazi olukhethekileyo
    namava ekuphicotheni iimali zikarhulumente nakwimisebenzi
    yolawulo karhulumente.

(4) UMongameli, ngoncomelo lweNdlu yoWiso-mthetho, makamisele uMkhuseli
    woLuntu, uMphicothi-zimali-Jikelele kunye namalungu–

    a.  eKomishoni yamaLungelo oLuntu yaseMzantsi-Afrika;

    b.  eKomishoni Yokulingana Ngokwesini;

    c.  naweKomishoni yoNyulo.

(5) INdlu yoWiso-mthetho mayincomele abantu–

    a.  abatyunjwe yikomiti yeNdlu eyakhiwe ngamalungu awo onke amaqela
        amelweyo kwiNdlu;

    b.  nabavunywe yiNdlu ngesigqibo esamkelwe ngevoti exhasayo–

        i.  ubuncinane yama-60 ekhulwini amalungu eNdlu, ukuba uncomelo
            lungokumiselwa koMkhuseli woLuntu okanye uMphicothi-zimali-

> Jikelele; okanye

i.  yesininzi samalungu eNdlu, ukuba uncomelo lungokumiselwa
    kwelungu leKomishoni.

<!-- -->

(2) Ukubandakanyeka koluntu kwinkqubo yoncomelo kunokubonelelwa
    ngendlela ekuthethwa ngayo kwisiqendu 59(1)(a).

#### **Ukushenxiswa esikhundleni**

161. \(1) UMkhuseli woLuntu, uMphicothi-zimali-Jikelele okanye ilungu
    leKomishoni esekwe sesi Sahluko linokushenxiswa esikhundleni kuphela–

    a.  ngesizathu esikukwenza into embi, ukungakwazi ukusebenza ngenxa
        yempilo

okanye ukungakwazi ukuwenza umsebenzi;

a.  xa kufunyanisekwe oko yikomiti yeNdlu yoWiso-mthetho; naxa

b.  iNdlu yamkele isigqibo esithi makashenxiswe loo mntu esikhundleni.

<!-- -->

(2) Isigqibo seNdlu yoWiso-mthetho sokushenxiswa esikhundleni–

    a.  koMkhuseli woLuntu okanye uMphicothi-zimali-Jikelele masamkelwe
        ngevoti exhasayo ubuncinane yesibini kwisithathu samalungu
        eNdlu; okanye

    b.  kwelungu leKomishoni masamkelwe ngevoti exhasayo yesininzi
        samalungu eNdlu.

(3) UMongameli –

    a.  unokumqumamisa umntu esikhundleni nangaliphi na ixesha emva
        kokuba iqalisile inkqubo yekomiti yeNdlu yoWiso-mthetho
        yokushenxiswa kwaloo mntu;

> \(ii) makamshenxise umntu esikhundleni kusakwamkelwa isigqibo
> sokumshenxisa yiNdlu.

ISAHLUKO 10
===========

IMISEBENZI YOLAWULO KARHULUMENTE
--------------------------------

#### **Imigaqo elawula imisebenzi yolawulo karhulumente**

161. \(1) Imisebenzi yolawulo karhulumente mayilawulwe yimigaqo yentando
    yesininzi ekuMgaqo-siseko, kuquka nemigaqo elandelayo:

    a.  makukhuthazwe kuze kulondolozwe umgangatho oxhomileyo wokwenza

izinto ngendlela eyiyo;

a.  makukhuthazwe ukusetyenziswa kobuncwane ngendlela etyibilikayo,
    eyongayo nephumelelayo;

b.  imisebenzi yolawulo karhulumente mayijolise kuphuhliso;

c.  iinkonzo mazinikwe ngokungenamkhethe nangokungakhalazisiyo;

d.  makusatyelwe kwiintswelo zabantu, uluntu lukhuthazwe ukuba
    luthabath’ inxaxheba ekuqulunqweni kwenkqubo;

e.  imisebenzi yolawulo karhulumente makuphendulwe ngayo;

f.  makukhuthazwe ukusebenzela elubala ngokunika uluntu ingcombolo
    esexesheni, efikelelekayo nechanileyo;

g.  makukhuthazwe ukuphathwa kakuhle kwabasebenzi nokuphuculwa kwabo
    emisebenzini yabo, ukuze bafikelele apho banokufikelela khona
    ngokwesakhono;

h.  kwimisebenzi yolawulo karhulumente makubekho iindidi zabantu
    ngokweendidi zabantu abakhoyo eMzantsi-Afrika, ukuqeshwa nokuphathwa
    kwabasebenzi kusekelwe kwisakhono, kwinjongo, kubulungisa,
    nakwimfuneko yokulungisa ubugwenxa bexesha elidlulileyo ukuze abantu
    bamelwe ngokubanzi.

<!-- -->

(2) Imigaqo engentla isebenza–

    a.  kwimisebenzi yolawulo kuwo onke amanqwanqwa karhulumente;

    b.  kumacandelo karhulumente;

    c.  nakumashishini karhulumente.

(3) Umthetho wepalamente wezwelonke mawuqinisekise ukukhuthazwa
    kwemigaqo edweliswe kwisiqendwana (1).

(4) Ukuqeshwa kwabantu abaliqela kwimisebenzi yolawulo karhulumente
    kucingelwa inkqubo akuthethi kuthi makungenziwa, kodwa umthetho
    wepalamente wezwelonke mawukulawule oku kuqeshwa
    kwabasebenzela urhulumente.

(5) Umthetho wepalamente olawula imisebenzi yolawulo karhulumente
    unokwahlula phakathi kwamacandelo ahlukeneyo, imisebenzi yolawulo
    okanye amaziko.

(6) Uhlobo lwamacandelo ahlukeneyo nemisebenzi yawo, imisebenzi yolawulo
    okanye amaziko emisebenzi yolawulo karhulumente zizinto
    ezifanelekileyo zokucingelwa kwimithetho yepalamente elawula
    imisebenzi yolawulo karhulumente.

#### **IKomishoni yaBasebenzi bakaRhulumente**

161. \(1) Kukho iKomishoni yaBasebenzi bakaRhulumente enye yeRiphablikhi.

<!-- -->

(2) Le Komishoni izimele geqe kwaye mayingabi namkhethe, kwaye
    mayiwasebenzise amagunya ayo yenze nemisebenzi yayo ingenaloyiko,
    ingazami kukholisa mntu uthile okanye ukumona, isenzela ukuba
    imisebenzi yolawulo karhulumente ihlale inempumelelo kwaye
    ityibilika, kwaye uxhome umgangatho wokwenza izinto ngendlela
    kwabasebenzela urhulumente. IKomishoni le mayilawulwe ngumthetho
    wepalamente wezwelonke.

(3) Amanye amacandelo karhulumente, ngokuwis’imithetho
    nangeziny’iindlela, mawayincedise kwaye ayikhusele iKomishoni
    ukuqinisekisa ukuba izimele geqe, ayinamkhethe, inesidima kwaye
    isebenza ngempumelelo. Akukho mntu okanye candelo likarhulumemte
    uvumelekileyo ukuba aphazamise ukusebenza kweKomishoni.

(4) Amagunya ale Komishoni nemisebenzi yayo–

    a.  kukukhuthaza imigaqo echazwe kwisiqendu 195, kubo bonke
        abasebenzela urhulumente;

    b.  kukuphanda, kukubek’esweni nokuphonononga ukulungelelana
        nolawulo, nezinto ezenziwa ngabasebenzi, kwabasebenzela
        urhulumente;

    c.  kukucebisa ngamanyathelo amakathathwe ukuqinisekisa ukuba
        kusetyenzwa ngempumelelo nangokutyibilikayo kwabasebenzela
        urhulumente;

    d.  kukunika imiyalelo enjongo yayo ikukuqinisekisa ukuba iinkqubo
        ezimayela nabasebenzi eziphathelele ekugayweni kwabo,
        ekufudusweni kwabo, ekunyuselweni nasekugxothweni kwabo
        ziyavisisana nemigaqo echazwe kwisiqendu 195;

    e.  kukwenz’ingxelo ngekwenzileyo nangendlela eyenze ngayo
        imisebenzi yayo, kuquka naziphi na izinto enokuthi izifumanise
        nemiyalelo namacebiso

> enokuthi iwanike, nokuhlola ukuba imigaqo echazwe kwisiqendu 195
> igcinwa kangakanani; nokuthi

a.  izenzela yona ngokwayo okanye isakufumana isikhalazo–

    i.  iphande ize iphonononge ukusetyenziswa kweendlela zolawulo
        kubasebenzi nakuluntu, nokwenz’ingxelo kwigunya elingurhulumente
        ofanelekileyo neliyindlu yowiso-mthetho efanelekileyo;

    ii. kukuphanda izikhalazo zabaqeshwa kwinkonzo karhulumente mayela
        nezenzo ezenziweyo ngokwasemsebenzini okanye izenzo
        ezingenziwanga bezifanele kukwenziwa ngokwasemsebenzini;

    iii. kukubek’esweni nokuphanda ukuba izinto zenziwa ngokwenkqubo
        esebenza kuzo kwinkonzo karhulumente;

    iv. kukucebisa amacandelo karhulumente kuzwelonke nakumaphondo
        ngezinto ezenziwa ngabasebenzi kwinkonzo karhulumente, kuquka
        nezo ziquka ukugaywa kwabasebenzi, ukuqeshwa kwabo, ukufuduswa
        kwabo, ukugxothwa nezinye izinto zemisebenzi yabaqeshwa
        kwinkonzo karhulumente

b.  nokusebenzisa amanye amagunya nokwenza eminye imisebenzi exelwa
    nguMthetho wePalamente.

> \[Isiqendu (g) songezwa sisiqendu 3 soMthetho Wesibini
> Wokwenz’Utshintsho KuMgaqo-siseko ka-1998.\]

(2) IKomishoni le iphendula kwiNdlu yoWiso-mthetho.

(3) IKomishoni le mayenz’ingxelo ubuncinane kanye
    ngonyaka—ngokwesiqendwana (4)(e)–

    a.  kwiNdlu yoWiso-mthetho;

    b.  mayela nezinto ezenzileyo kwiphondo, yenz’ingxelo kwindlu
        yowiso-mthetho yelo phondo.

(4) IKomishoni inamalungu ali-14 alandelayo amiselwe nguMongameli:

    a.  amalungu amahlanu avunywe yiNdlu yoWiso-mthetho ngokwesiqendwana
        (8)(a);

    b.  ilungu elinye lephondo ngalinye elityunjwe yiNkulumbuso yephondo
        ngokwesiqendwana (8)(b).

(5) \(a) ilungu elimiselwe ngokwesiqendwana (7)(a)–

<!-- -->

(i) malinconyelwe yikomiti yeNdlu yoWiso-mthetho eyakhiwe ngamalungu awo
    onke amaqela amelweyo kwiNdlu; aza

(ii) avunywa yindlu yowiso-mthetho ngesigqibo esamkelwe ngevoti exhasayo
    yesininzi samalungu ayo.

    a.  Ilungu lekomishoni elikhethwe yiNkulumbuso yephondo –

        i.  malinconyelwe yikomiti yendlu yowiso-mthetho yephondo
            eyakhiwe ngokobungakanani bamalungu awo onke amaqela
            amelweyo kwindlu yowiso-mthetho; kwaye

        ii. malivunywe yindlu yowiso-mthetho ngesigqibo esamkelwenge
            voti exhasayo yoninzi lwamalungu ayo.

<!-- -->

(2) UMthetho wePalamente mawuyilawule inkqubo yokumiselwa kwamalungu.

(3) Ilungu limiselwa ixesha eliyiminyaka emihlanu, elinokuvuselelwa
    esinye isihlandlo esinye kuphela, kwaye makube ngumntu olibhinqa
    okanye oyindoda–

    a.  ongummi waseMzantsi-Afrika;

    b.  ongumntu ofanelekileyo onolwazi okanye amava kwimisebenzi
        yolawulo, ekuphathweni kweenkonzo zikarhulumente
        nasekunikezelweni kwazo.

(4) Ilungu linokushenxiswa esikhundleni kuphela–

    a.  lenze into embi, lingakwazi ukusebenza ngenxa yempilo okanye
        lingawazi umsebenzi walo;

    b.  xa kufunyaniswe oko yikomiti yeNdlu yoWiso-mthetho okanye, xa
        kulilungu elityunjwe yiNkulumbuso yephondo, xa kufunyaniswe oko
        yikomiti yendlu yowiso-mthetho yelo phondo; naxa

    c.  iNdlu yoWiso-mthetho okanye indlu yowiso-mthetho yephondo
        yamkele isigqibo ngevoti exhasayo yesininzi samalungu ayo esithi
        malishenxiswe ilungu esikhundleni.

(5) UMongameli makalishenxise ilungu esikhundleni–

    a.  kusakwamkelwa isigqibo yiNdlu sokuba lishenxiswe; okanye

    b.  esakube aziswe ngencwadi yiNkulumbuso ukuba indlu yowiso-mthetho
        yephondo yamkele isigqibo sokuba lishenxiswe ilungu.

(6) Amalungu ekuthethwe ngawo kwisiqendwana (7)(b) anokusebenzisa
    amagunya eKomishoni enze nemisebenzi yayo kumaphondo awo ngendlela
    efunwa ngumthetho wepalamente wezwelonke.

#### **Inkonzo karhulumente**

161. \(1) Ngaphakathi kwimisebenzi yolawulo karhulumente kukho inkonzo
    karhulumente yeRiphablikhi, emayisebenze, yakhiwe, ngokomthetho
    wepalamente wezwelonke, kananjalo emayiziphumeze iinkqubo
    ezisemthethweni zorhulumente ophetheyo.

<!-- -->

(2) Imigqaliselo nemiqathango yokuqeshwa kwinkonzo karhulumente
    mayilawulwe ngumthetho wepalamente wezwelonke. Abaqeshwa banelungelo
    lomhlalaphantsi ongakhalazisiyo olawulwa ngumthetho
    wepalamente wezwelonke.

(3) Akukho mqeshwa wenkonzo karhulumente omakathandwe okanye abukulwe
    ngenxa nje yokuba exhasa iqela lopolitiko elithile okanye exhasa
    injongo yeqela lopolitiko ethile.

(4) Oorhulumente bamaphondo ngabo abanokugaya abasebenzi bakarhulumente,
    babaqeshe, babanyusele, babafudusele kwezinye iindawo, babagxothe
    nokubagxotha ngokwemilinganiselo efanayo esebenza
    kubasebenzi bakarhulumente.

ISAHLUKO 11
===========

IINKONZO ZOKHUSELEKO
--------------------

#### **Imigaqo engundoqo**

161. Imigaqo elandelayo ilawula ukhuseleko lwelizwe kwiRiphablikhi:

    a.  ukhuseleko lwelizwe malubonise isigqibo sabantu
        baseMzantsi-Afrika, bengumntu ngamnye bekwasisizwe, sokuphila
        njengabalinganayo, sokuphila ngoxolo nemvisiswano, sokungabi
        nalo uloyiko nokuswela, nesokufuna ubomi obubhetele;

    b.  isigqibo sokuphila ngoxolo nemvisiswano siyamthintela nawuphi na
        ummi waseMzantsi-Afrika ekuthabathen’inxaxheba kungquzulwano
        ekuxhotyiweyo kulo, kwilizwe lethu okanye kwamanye amazwe,
        ngaphandle kwalapho kutsho uMgaqo-siseko okanye umthetho
        wepalamente wezwelonke;

    c.  ukhuseleko lwelizwe malufunwe ngendlela evisisana nomthetho,
        kuquka nomthetho wamazwe ngamazwe;

    d.  ukhuseleko lwelizwe luphantsi kwegunya lePalamente
        norhulumente wezwelonke.

#### **Ukusekwa kweenkonzo zokhuseleko, ukwakheka kwazo nendlela yokuziphatha**

161. \(1) Iinkonzo zokhuseleko zeRiphablikhi ngumkhosi wokhuselo omnye,
    inkonzo yamapolisa enye kuzo naziphi na iinkonzo zobuntlola
    ezisekwe ngokoMgaqo-siseko.

<!-- -->

(2) Umkhosi wokhuselo kuphela komkhosi wamajoni
    osemthethweni kwiRiphablikhi.

(3) Ngaphandle kweenkonzo zokhuseleko ezisekwe ngokoMgaqo-siseko,
    imibutho exhobileyo okanye abenza iinkonzo ekuxhotywayo kuzo
    banokusekwa kuphela ngokomthetho wepalamente wezwelonke.

(4) Iinkonzo zokhuseleko mazakhiwe zize zilawulwe ngumthetho
    wepalamente wezwelonke.

(5) Iinkonzo zokhuseleko mazenze, zifundise kwaye zifune ukuba amalungu
    azo enze, ngokuvumelana noMgaqo-siseko nomthetho, kuquka nomthetho
    wamazwe ngamazwe oqhelekileyo nezivumelwano zamazwe ngamazwe
    eziyinkqamangelayo iRiphablikhi.

(6) Akukho lungu layo nayiphi na inkonzo yokhuseleko emalithobele
    umyalelo obonakala ngokucacileyo ukuba awukho mthethweni.

(7) Iinkonzo zokhuseleko, okanye ilungu lazo, azivumelekanga ukuba,
    ekwenzeni imisebenzi yazo–

    a.  zithintele injongo yeqela lopolitiko efanelekileyo
        ngokoMgaqo-siseko; okanye

    b.  ziqhubele phambili, ngendlela enomkhethe, injongo
        yeqela lopolitiko.

(8) Ukuze kuphunyezwe imigaqo yokusebenzela elubala nokuphendula,
    iikomiti zepalamente zamaqela ngamaqela mazongamele zonke iinkonzo
    zokhuseleko ngendlela efunwa ngumthetho wepalamente wezwelonke
    okanye efunwa yimigaqo nayimiyalelo yePalamente.

##### Ukhuselo

> **Umkhosi wokhuselo**

161. \(1) Umkhosi wokhuselo mawakhiwe uze uphathwe njengomkhosi wamajoni
    ogcin’ ucwangco.

> \(2) Injongo ephambili yomkhosi wokhuselo kukuyilwela nokuyikhusela
> iRiphablikhi, umhlaba wayo nabantu bayo ngokuvumelana noMgaqo-siseko
> nemigaqo yomthetho wamazwe ngamazwe elawula ukusetyenziswa kwezigalo.

#### **Imbopheleleko eyeyopolitiko**

161. \(1) Ilungu leKhabhinethi malibe nembopheleleko yokhuselo.

<!-- -->

(2) NguMongameli kuphela, njengentloko karhulumente wezwelonke,
    onokugunyaza ukutyalwa komkhosi wokhuselo–

    a.  ngokusebenzisana namapolisa;

    b.  ekukhuseleni iRiphablikhi;

    c.  ekuphumezeni imbopheleleko engokwamazwe ngamazwe.

(3) Xa umkhosi wokhuselo utyalwa ngayo nayiphi na injongo ekhankanywe
    kwisiqendwana (2), uMongameli makazise iPalamente msinya, kunjalonje
    anike iinkcukacha ezifanelekileyo–

    a.  ngezizathu zokutyalwa komkhosi wokhuselo;

    b.  ngendawo otyalwa kuyo umkhosi wokhuselo;

    c.  ngenani labantu ababandakanyekileyo;

    d.  nangobude bexesha ekulindeleke ukuba umkhosi utyalwe.

(4) Ukuba iPalamente ayihlali kwisithuba seentsuku ezisixhenxe zokuqala
    utyaliwe umkhosi wokhuselo ngendlela ekucingwa ngayo kwisiqendwana
    (2),

> uMongameli makayinike ikomiti yokongamela efanelekileyo ingcombolo
> efuneka kwisiqendwana (3).

#### **Igunya phezu komkhosi wokhuselo**

161. \(1) UMongameli njengentloko karhulumente wezwelonke unguSomagunya
    oyiNtloko womkhosi wokhuselo; makamisele uSomagunya womkhosi wokhuselo.

> \(2) Igunya phezu komkhosi wokhuselo malisetyenziswe ngokwemiyalelo
> yelungu leKhabhinethi eliphathiswe ukhuselo, phantsi kwegunya
> likaMongameli

#### **Imeko yokhuselo lwelizwe**

161. \(1) UMongameli njengentloko karhulumente wezwelonke usnokubhengeza imeko
    yokhuselo lwelizwe, kwaye makazise iPalamente msinya kananjalo enika
    iinkcukacha ezifanelekileyo–

    a.  ngezizathu zesibhengezo;

    b.  ngendawo otyalwa kuyo umkhosi wokhuselo;

    c.  nangenani labantu ababandakanyekileyo.

<!-- -->

(2) Ukuba iPalamente ayihlalanga xa kubhengezwa imeko yokhuseleko
    lwelizwe, uMongameli makabizele iPalamente ekuhlaleni okungelilo
    ixesha eliqhelekileyo zingaphelanga iintsuku ezisixhenxe
    senziwe isibhengezo.

(3) Isibhengezo semeko yokhuselo lwelizwe siyaphelelwa ngaphandle kokuba
    siyavunywa yiPalamente kwisithuba seentsuku ezisixhenxe
    senziwe isibhengezo.

#### **Abasebenzi abangengomajoni kukhuselo**

161. Makugunyazwe ubukho babasebenzi abangengomajoni begunyazwa
    ngumthetho wepalamente wezwelonke ukuba basebenze phantsi
    kolwalathiso lwelungu leKhabhinethi eliphathiswe ukhuselo.

##### Amapolisa

> **Inkonzo yobupolisa**

161. \(1) Inkonzo yobupolisa yezwelonke mayakhiwe ngendlela yokuba isebenze
    kurhulumente wezwelonke, kowamaphondo, kuze kuthi apho kufanelekileyo
    khona, nakoorhulumente basekuhlaleni.

<!-- -->

(2) Umthetho wepalamente wezwelonke mawuxele amagunya nemisebenzi
    yenkonzo yobupolisa kwaye mawuyenze inkonzo yobupolisa ikwazi
    ukuzifeza iimbopheleleko zayo ngempumelelo, icingela
    iimfuneko zamaphondo.

(3) Iinjongo zenkonzo yamapolisa kukuthintela ulwaphulo-mthetho, ilwe
    nalo, iluphande, kukugcina ucwangco eluntwini, kukukhusela abemi
    beRiphablikhi nempahla yabo, nokuwuxhasa nokuwunyanzelisa umthetho.

#### **Imbopheleleko eyeyopolitiko**

161. \(1) Ilungu leKhabhinethi maliphathiswe umsebenzi wobupolisa kwaye
    malenze isigqibo ngenkqubo yomsebenzi wobupolisa kwilizwe lonke emva
    kokubonisana noorhulumente bamaphondo nokucingela iimfuno zomsebenzi
    wobupolisa nezinto ezifuneka kuqala kumaphondo njengoko zixelwa
    ngoorhulumente bamaphondo.

<!-- -->

(2) Inkqubo yomsebenzi wobupolisa kwilizwe lonke isenokwenza ukuba
    kubekho iinkqubo ezingafaniyo kumaphondo ngamaphondo emva
    kokucingela iimfuno zomsebenzi wobupolisa zala maphondo.

(3) Iphondo ngalinye linelungelo–

    a.  lokukubek’esweni ukuziphatha kwamapolisa;

    b.  lokongamela ukusebenza ngempumelelo nangokutyibilikayo kwenkonzo
        yobupolisa, kuquka nokufumana iingxelo ngenkonzo yobupolisa ;

    c.  lokukhuthaza ubudlelane obuhle phakathi kwamapolisa noluntu;

    d.  lokuphonononga ukuba kusebenza ngempumelelo kangakanani na
        ukubonakala kwamapolisa phakathi koluntu;

    e.  nelokuthetha nelungu leKhabhinethi eliphathiswe umsebenzi
        wobupolisa ngokumayela nolwaphulo-mthetho nokwenziwa komsebenzi
        wobupolisa kwiphondo.

(4) Urhulumente wephondo unembopheleleko ngemisebenzi yobupolisa–

    a.  ayinikwe sesi Sahluko;

    b.  abelwe yona ngokomthetho wepalamente wezwelonke;

    c.  nabelwe yona kwinkqubo yomsebenzi wobupolisa yezwelonke.

(5) Ukuze liyenze imisebenzi echazwe kwisiqendwana (3), iphondo–

    a.  lisenokuphanda, okanye limisele ikomishoni yophando, iphande
        ngezikhalazo zokungasebenzi kakuhle kwamapolisa okanye
        ngokufadalala kobudlelane phakathi kwamapolisa noluntu; kwaye

    b.  malenze uncomelo kwilungu leKhabhinethi eliphathiswe
        umsebenzi wobupolisa.

(6) Lisakufumana isikhalazo esifakwe ngurhulumente wephondo, iqumrhu
    elizimeleyo lezikhalazo ngamapolisa elisekwe ngumthetho wepalamente
    wezwelonke maliphande ukuziphatha kakubi okubikwayo
    kwepolisa kwiphondo.

(7) Umthetho wepalamente wezwelonke mawenze ukuba kusekwe iinkonzo
    zobupolisa zoomasipala, uxele amagunya azo nemisebenzi yazo.

(8) Makusekwe ikomiti ekukho kuyo ilungu leKhabhinethi naBaphathiswa
    bephondo bomsebenzi wobupolisa ukuqinisekisa ukuba ilungelelaniswa
    ngempumelelo inkonzo yobupolisa nokuthi asebenzisana ngempumelelo
    amanqwanqwa oorhulumente.

(9) Indlu yowiso-mthetho yephondo isenokufuna ukuba umkomishinala
    wephondo avele phambi kwayo okanye phambi kwenye yeekomiti zayo
    ukuze aphendule imibuzo.

#### **Ukulawulwa kwenkonzo yobupolisa**

161. \(1) UMongameli njengentloko karhulumente wezwelonke makamisele umntu
    obhinqileyo okanye umntu oyindoda ukuba abe nguMkomishinala weZwelonke
    wenkonzo yobupolisa, alawule inkonzo yobupolisa.

<!-- -->

(2) UMkomishinala weZwelonke makayilawule inkonzo yobupolisa
    ngokwenkqubo yomsebenzi wobupolisa yezwelonke nangokwemiyalelo
    yelungu leKhabhinethi eliphathiswe umsebenzi wobupolisa.

(3) UMkomishinala weZwelonke, ngokuvumelana norhulumente wezwelonke,
    makamisele umntu obhinqileyo okanye umntu oyindoda abe
    ngumkomishinala wephondo kwelo phondo, kodwa ukuba uMkomishinala
    weZwelonke norhulumente

> wephondo abavumelani ngomntu omakamiselwe, ilungu leKhabhinethi
> eliphathiswe umsebenzi wobupolisa malilamle.

(2) Abakomishinala bamaphondo banembopheleleko yomsebenzi wobupolisa
    kumaphondo abo–

    a.  ngendlela efunwa ngumthetho wepalamente wezwelonke;

    b.  nangokulawulwa ligunya loMkomishinala weZwelonke lokuyilawula
        inkonzo yobupolisa ngokwesiqendwana (2).

(3) Umkomishinala wephondo makenz’ingxelo kwindlu yowiso-mthetho
    yephondo qho ngonyaka ngomsebenzi wobupolisa kwiphondo, kwaye
    makathumele ikopi yengxelo kuMkomishinala weZwelonke.

(4) Ukuba umkomishinala wephondo akasathenjwa ngurhulumente wephondo,
    urhulumente unokuqalisa amanyathelo afanelekileyo okushenxiswa
    okanye okufuduselwa kwenye indawo kwloo mkomishinala, okanye
    okumthabathel’ amanyathelo oluleko, ngokomthetho
    wepalamente wezwelonke.

#### **Abasebenzi abangengawo amapolisa ebupoliseni**

161. Umthetho wepalamente wezwelonke mawenze ukuba kubekho abasebenzi
    abangengawo amapolisa kwinkonzo yobupolisa ukuze basebenze phantsi
    kolwalathiso lwelungu leKhabhinethi eliphathiswe
    umsebenzi wobupolisa.

##### Ubuntlola

> **Ukusekwa kweenkonzo zobuntlola nokulawulwa kwazo**

161. \(1) Nayiphi na inkonzo yobuntlola, engelilo icandelo lobuntlola lomkhosi
    wokhuselo okanye lenkonzo yamapolisa, inokusekwa nguMongameli kuphela,
    njengentloko karhulumente wezwelonke, kuphela ngokomthetho
    wepalamente wezwelonke.

> \(2) UMongameli njengentloko karhulumente wezwelonke makamisele umntu
> obhinqileyo okanye oyindoda abe yintloko yenkonzo yobuntlola nganye
> esekwe ngokwesiqendwana (1), kwaye makathwal’imbopheleleko eyeyopolitiko
> yokulawula nokwalathisa enye yezo nkonzo, okanye achonge ilungu
> leKhabhinethi lithwale loo mbopheleleko.

#### **Amagunya, imisebenzi nokubek’ esweni**

161. Umthetho wepalamente wezwelonke mawulawule iinjongo, namagunya
    nemisebenzi yeenkonzo zobuntlola, kuquka naliphi na icandelo
    lomkhosi wokhuselo okanye lenkonzo yobupolisa, kwaye mawenze ukuba–

    a.  zilungelelaniswe zonke iinkonzo zobuntlola;

    b.  zibekw’esweni ngabantu abangengomajoni nabangengomapolisa
        iintsebenzo zezo nkonzo, zibekw’esweni ngumhloli omiselwe
        nguMongameli, njengentloko karhulumente wezwelonke, waza
        wavunywa ngesigqibo esamkelwe yiNdlu yoWiso-mthetho ngevoti
        exhasayo ubuncinane yesibini kwisithathu samalungu ayo.

ISAHLUKO 12
===========

IINKOKELI ZOMTHONYAMA
---------------------

#### **Ukwamkeleka kwazo**

161. \(1) Ubukho beenkokeli zomthonyama, iwonga lazo nenxaxheba yazo,
    ngokomthetho wesintu, ezo zinto ziyamkelwa,
    ngokulawulwa nguMgaqo-siseko.

<!-- -->

(2) Ugunyaziwe ophila ngokwesithethe somthetho wesintu uvumelekile ukuba
    asebenze, ngokulawulwa nguwo nawuphi na umthetho wepalamente
    namasiko asebenzayo kwimeko, okuquka utshintsho olwenziweyo kuloo
    mthetho wepalamente okanye kuloo masiko okanye ukutshitshiswa kwawo.

(3) Iinkundla zivumelekile ukuba ziwusebenzise umthetho wesintu ukuba
    loo mthetho uyasebenziseka kwimeko leyo, kodwa ke ngokulawulwa
    nguMgaqo-siseko nangumthetho wepalamente othetha ngomthetho wesintu.

#### **Inxaxheba yeenkokeli zomthonyama**

161. \(1) Umthetho wepalamente wezwelonke usenokuxela inxaxheba yeenkokeli
    zomthonyama ekuhlaleni kwimicimbi echaphazela abantu ekuhlaleni.

<!-- -->

(2) Ukuze kusingathwe imicimbi emayela neenkokeli zomthonyama,
    nenxaxheba yeenkokeli zomthonyama, nomthetho wesintu namasiko abantu
    abaphila ngezithethe zomthetho wesintu–

    a.  umthetho wepalamente wezwelonke okanye wephondo usenokuthi

makusekwe izindlu zeenkokeli zomthonyama; kwaye

a.  umthetho wepalamente wezwelonke usenokuseka ibhunga
    leenkokeli zomthonyama.

ISAHLUKO 13
===========

IIMALI
------

##### Imicimbi Yeemali Gabalala

> **Ingxowa-mali yeNgeniso yeZwelonke**

161. \(1) Kukho iNgxowa-mali yeNgeniso yeZwelonke emayifakwe kuyo yonke imali
    efunyenwe ngurhulumente wezwelonke, ngaphandle kwemali engenakufakwa
    ngesizathu esivakalayo ngokoMthetho wePalamente.

<!-- -->

(2) Imali inokutsalwa kwiNgxowa-mali yeNgeniso yeZwelonke kuphela–

    a.  ngokolwabiwo-mali loMthetho wePalamente; okanye

    b.  xa itsalwa ngqo kwiNgxowa-mali yeNgeniso yeZwelonke, xa kusitsho
        uMgaqo- siseko okanye kuMthetho wePalamente.

(3) Isabelo esifanelekileyo sephondo sengeniso ezuzwe elizweni lonke
    siyimali etsalwa ngqo kwiNgxowa-mali yeNgeniso yeZwelonke.

> \[Umhla wokuqalisa kwesiqendu 213: 1 Januwari 1998.\]
>
> **Izabelo ezifanelekileyo nokwabiwa kwengeniso**

161. \(1) UMthetho wePalamente mawuthethe–

    a.  ngokwahlulwa-hlulwa okulinganayo kwengeniso ezuzwe elizweni
        lonke isahlulelwa urhulumente wezwelonke, noorhulumente
        bamaphondo, noorhulumente basekuhlaleni;

    b.  ngokuqingqwa kwesabelo esifanelekileyo sephondo ngalinye kuloo
        ngeniso;

    c.  nangokwabelwa kumaphondo, koorhulumente basekuhlaleni okanye
        koomasipala kwesabelo sikarhulumente wezwelonke kuloo ngeniso,
        kwakunye nemiqathango oko kwabiwa okunokwenziwa phantsi kwayo.

<!-- -->

(2) UMthetho ekuthethwe ngawo kwisiqendwana (1) unokuwiswa kuphela emva
    kokuba kuboniswene noorhulumente bamaphondo, norhulumente
    wasekuhlaleni ocwangcisiweyo kunye neKomishoni yeeMali neeRhafu,
    zaza zaqwalaselwa izinto ezinconyelwa yiKomishoni, kwaye
    makucingelwe–

    a.  okuya kuba luncedo elizweni lonke ;

    b.  naliphi na ilungiselelo emalenziwe mayela netyala nelizwe
        nezinye iimbopheleleko zelizwe;

    c.  iimfuno nemicimbi yorhulumente wezwelonke, egqitywa
        ngokweemfuneko ezinokubonelela;

    d.  imfuneko yokuqinisekisa ukuba amaphondo noomasipala ayakwazi
        ukunika uluntu iinkonzo ezisisiseko aze enze imisebenzi
        ayabelweyo;

    e.  ukukwazi ukuhlawula iirhafu nokusebenza ngokutyibilikayo
        kwamaphondo noomasipala;

    f.  iimfuno zophuhliso nezinye iimfuno zamaphondo, zoorhulumente
        basekuhlaleni noomasipala;

    g.  ukungalingani ngokoqoqosho ngaphakathi kumaphondo naphakathi
        kwelinye iphondo nelinye;

    h.  iimbopheleleko anazo amaphondo noomasipala ngokomthetho
        wepalamente wezwelonke;

    i.  ukunqweneleka kokwabiwa kwezabelo zengeniso okuzinzileyo
        nokubonakala kusengaphambili; kunye

    j.  nemfuneko yokuba bhetyebhetye ekusabeleni kwiimeko zequbuliso
        okanye ezinye iimfuno zexeshana nezinye izinto ezisekelwe
        kwiimfuneko ezifanayo ezinokubonelela.

> \[Umhla wokuqalisa kwesiqendu 214: 1 Januwari 1998.\]

#### **Ulwabiwo-mali lwezwelonke, olwamaphondo noloomasipala**

161. \(1) Ulwabiwo-mali lwezwelonke, olwamaphondo noloomasipala neenkqubo
    zolwabiwo-mali mazikhuthaze ukusebenzela elubala, ukuphendula,
    nokuphathwa ngempumelelo koqoqosho, kwamatyala norhulumente.

<!-- -->

(2) Umthetho wepalamente wezwelonke mawuxele –

    a.  uhlobo omalube lulo ulwabiwo-mali lwezwelonke, olwamaphondo
        noloomasipala;

    b.  ukuba maluthiwe thaca nini na ulwabiwo-mali lwezwelonke
        nolwamaphondo; nokuthi

    c.  ulwabiwo-mali kwinqwanqwa ngalinye likarhulumente malubonise
        imithombo yengeniso nendlela eya kuthi ngayo inkcitho ecetywayo
        ivisisane nokufunwa ngumthetho wepalamente wezwelonke.

(3) Ulwabiwo-mali kwinqwanqwa ngalinye likarhulumente malube –

    a.  noqikelelo lwengeniso nenkcitho, lwenze umahluko phakathi
        kwemali ekhoyo nenkcitho ekhoyo;

    b.  namacebo okuhlawulela nakuphi na ukunqongophala kwethuba lexesha
        okwenzeka kulo; kananjalo

    c.  lubonise ukuba ziyintoni iinjongo ngokuboleka nezinye iintlobo
        zokungen’ ematyaleni kukarhulumente okuya kuthi kwandise ityala
        likarhulumente kunyaka oza kuthi ulandele.

> \[Umhla wokuqalisa kwesiqendu 215: 1 Januwari 1998.\]

#### **Ukulawulwa kwenxili**

161. \(1) Umthetho wepalamente wezwelonke mawuseke inxili yesizwe kwaye uxele
    iindlela zokuqinisekisa ukusetyenziswa kwawo elubala nokulawulwa
    kwenkcitho kwinqwanqwa ngalinye likarhulumente, ngokuthi gqi–

    a.  nendlela yokubal’imali evunyiweyo ngokubanzi;

    b.  nokudweliswa kweenkcitho okufanayo; kwakunye

    c.  nemilinganiselo efanayo yokugcinwa kwenxili.

<!-- -->

(2) Uvimba wemali wezwelonke makaqinisekise ukuba ayathatyathwa
    amanyathelo asekwe ngokwesiqedwana (1), kwaye usenokukumisa
    ukufuduselwa kweemali kwicandelo likarhulumente ukuba elo candelo
    likarhulumente liyaphula loo milinganiselo ngokugqithisileyo
    okanye ngokuzingisileyo.

> \[Isiqendwana (2) sathatyathelw’indawo sisiqendu 5(a) soMthetho
> Wesixhenxe Wokwenz’Utshintsho KuMgaqo-siseko ka-2001.\]

(2) Isigqibo sokukumisa ukufuduselwa kweemali ezifanele zifunyanwe
    liphondo ngokwesiqendu 214(1)(b) sinokuthatyathwa kuphela kwiimeko
    ezikhankanywe kwisiqendwana (2) kwaye–

    a.  akuvumelekanga ukuba sikumise ukufuduswa kweemali ixesha
        elingaphezu

> kweentsulu ezili-120; kwaye

a.  sinokunyanzeliswa ngoko nangoko, kodwa siyakuphelelwa, kuqale emva
    ukuphelelwa oko, ngaphandle kokuba iPalamente iyavumelana nako emva
    kokwenzeka kwenkqubo ephantse ifane kanobom naleyo
    engokwesiqendu 76(1) nefunwa yimigaqo yendibaniselwano
    nayimiyalelo yePalamente.

Le nkqubo mayigqitywe zingaphelanga iintsuku ezingama-30 senziwe
isigqibo nguvimba wemali wezwelonke.

> \[Isiqendwana (3) senziwa utshintsho sisiqendu 5(b) soMthetho
> Wesixhenxe Wokwenz’Utshintsho KuMgaqo-siseko ka-2001.\]

(2) IPalamente isenokusivuselela isigqibo sokukumisa ukufuduswa kweemali
    ixesha elingengaphezulu kweentsuku ezili-120 ngexesha, emva
    kokulandela inkqubo engokwesiqendwana (3).

(3) Ngaphambi kokuba iPalamente ivumelane nesigqibo okanye isivuselele
    isigqibo sokukumisa ukufuduselwa kwemali kwiphondo–

    a.  uMphicothi-zimali-Jikelele makenz’ingxelo kwiPalamente; kwaye

    b.  iphondo malinikwe ithuba lokuziphendula izityholo elibekwa zona,
        nelokucacisa elalo icala, phambi kwekomiti.

#### **Ukuthenga**

161. \(1) Xa icandelo likarhulumente kurhulumente wezwelonke, kowephondo
    okanye kowasekuhlaleni, okanye naliphi na elinye iziko ekuthethwa ngalo
    kumthetho wepalamente wezwelonke, lingena kwisivumelwano sokufumana
    impahla okanye iinkonzo, malenze njalo ngokuvumelana nenkqubo
    engakhalazisiyo, eselubala, enokhuphiswano nengenazindleko.

<!-- -->

(2) Isiqendwana (1) asiwathinteli amacandelo karhulumente okanye amaziko
    ekuthethwe ngawo kweso siqendwana ukuba asebenzise inkqubo
    yokuthenga evumela–

    a.  ukuba kubekho iindidi okanye abantu ekukhethwa bona kunabanye

ekukhutshweni kwezivumelwano;

a.  nokukhuselwa okanye ukubekwa ethamsanqeni kwabantu, okanye kweendidi
    zabantu, ebeziselishweni ngenxa yocalulo olungafanelekanga.

<!-- -->

(2) Umthetho wepalamente wezwelonke mawuxele imida emayisetyenziswe
    ngaphakathi kwayo inkqubo ekuthethwe ngayo kwisiqendwana (2).

> \[Isiqendwana (3) sathatyathelw’indawo sisiqendu 6 soMthetho
> Wesixhenxe Wokwenz’Utshintsho KuMgaqo-siseko ka-2001.\]

#### **Iziqinisekiso zikarhulumente**

161. \(1) Urhulumente wezwelonke, urhulumente wephondo okanye umasipala
    unokuqinisekisa imali-mboleko kuphela ukuba isiqinisekiso siyahambisana
    nemiqathango echazwe kumthetho wepalamente wezwelonke.

<!-- -->

(2) Umthetho wepalamente wezwelonke ekuthethwe ngawo kwisiqendwana (1)
    unokuwiswa kuphela emva kokuba kuqwalaselwe uncomelo lweKomishoni
    yeeMali neeRhafu.

(3) Urhulumente ngamnye makapapashe ingxelo
    engeziqinisekiso azikhuphileyo.

> \[Umhla wokuqalisa kwesiqendu 218: 1 Januwari 1998.\]

#### **Ukuhlawulwa umvuzo kwabantu abakwisikhundla soburhulumente**

161. \(1) UMthetho wePalamente mawuxele inkqubo yokwenza isigqibo–

    a.  ngemivuzo, ngeemalana ezisecaleni nangamaqithiqithi okufunyanwa
        ngamalungu eNdlu yoWiso-mthetho, ngabathunywa abasisigxina
        kwiBhunga lamaPhondo leZwelonke, ngamalungu eKhabhinethi,
        ngooSekela- Mphathiswa, ziinkokeli zomthonyama nangamalungu
        amabhunga eenkokeli zomthonyama;

    b.  nangomda ophezulu emayingagqithi kuwo imivuzo, iimalana
        ezisecaleni okanye amaqithiqithi okufunyanwa ngamalungu ezindlu
        zowiso-mthetho zamaphondo, ngaBaphathiswa bamaphondo,
        nangamalungu amaBhunga ooMasipala eendidi ngeendidi.

<!-- -->

(2) Umthetho wepalamente wezwelonke mawuseke ikomishoni ezimeleyo
    yokwenza uncomelo ngemivuzo, ngeemalana ezisecaleni
    nangamaqithiqithi ekuthethwa ngawo kwisiqendwana (1).

(3) IPalamente inokuphumeza umthetho ekuthethwe ngawo kwisiqendwana (1)
    kuphela emva kokuqwalasela uncomelo lwekomishoni esekwe
    ngokwesiqendwana (2).

(4) Urhulumente wezwelonke, urhulumente wephondo, umasipala okanye
    naliphi na elinye igunya elifanelekileyo linokusebenzisa umthetho
    wepalamente wezwelonke ekuthethwe ngawo kwisiqendwana (1) kuphela
    emva kokuqwalasela uncomelo lwekomishoni esekwe
    ngokwesiqendwana (2).

(5) Umthetho wepalamente wezwelonke mawumisele iinkqubo zokwenza
    isigqibo ngemivuzo, ngeemalana ezisecaleni nangamaqithiqithi
    okufunyanwa ziijaji, nguMkhuseli woLuntu,
    nguMphicothi-zimali-Jikelele, nangamalungu ayo nayiphi na ikomishoni
    ekuthethwe ngayo kuMgaqo-siseko, kuquka negunya losasazo ekuthethwe
    ngalo kwisiqendu 192.

##### IKomishoni yeeMali neeRhafu

> **Ukusekwa kwayo nemisebenzi yayo**

161. \(1) Kukho iKomishoni yeeMali neeRhafu yeRiphablikhi eyenza uncomelo
    ekuthethwe ngalo kwesi Sahluko okanye kumthetho wepalamente wezwelonke,
    ilubhekisa uncomelo lwayo kwiPalamente, kwizindlu zowiso-mthetho
    zamaphondo nakuwo nawaphi na amanye anagunya axelwa ngumthetho
    wepalamente wezwelonke.

<!-- -->

(2) Le Komishoni izimele geqe kwaye ilawulwa kuphela nguMgaqo-siseko
    nangumthetho, kwaye mayibe yengakhethi buso.

(3) Le Komishoni mayisebenze ngokoMthetho wePalamente kwaye, ekwenzeni
    imisebenzi yayo, mayiqwalasele zonke izinto zokuqwalaselwa, kuquka
    nezo zidweliswe kwisiqendu 214(2).

#### **Ukumiselwa kwamalungu nexesha lokuba sesikhundleni kwawo**

161. \(1) Le Komishoni inaba bantu babhinqileyo nabangamadoda abamiselwe
    nguMongameli, njengentloko karhulumente wezwelonke:

    a.  usihlalo nosekela-sihlalo;

    b.  abantu abathathu abakhethwe, emva kokubonisana neeNkulumbuso,
        bekhethwa kuludwe oluqulunqwe ngokwenkqubo exelwa ngumthetho
        wepalamente wezwelonke;

    c.  abantu ababini abakhethwe, emva kokubonisana norhulumente
        wasekuhlaleni ocwangcisiweyo, bekhethwa kuludwe oluqulunqwe
        ngokwenkqubo exelwa ngumthetho wepalamente wezwelonke; kunye

    d.  nabanye abantu ababini.

> \[Isiqendwana (1) sathatyathelw’indawo sisiqendu 2 soMthetho Wesihlanu
> Wokwenz’Utshintsho KuMgaqo-siseko ka-1999, saza sathatyathelw’indawo
> sisiqendu 7(a) soMthetho Wesixhenxe Wokwenz’Utshintsho KuMgaqo-siseko
> ka-2001.\]
>
> (1A) Umthetho wepalamente wezwelonke ekuthethwe ngawo kwisiqendwana
> (1) mawuvumele ukuthabath’inxaxheba-

(a) kweeNkulumbuso ekuqulunqweni koluhlu ekuthethwe ngalo kwisiqendwana

> (1)(b); nokuthabath’inxaxheba

(a) korhulumente wasekuhlaleni ocwangcisiweyo ekuqulunqweni koluhlu
    ekuthethwe ngalo kwisiqendwana (1)(c).

> \[Isiqendwana (1A) safakelwa sisiqendu 7(b) soMthetho Wesixhenxe
> Wokwenz’Utshintsho KuMgaqo- siseko ka-2001.\]

(2) Amalungu ale Komishoni makabe nobuchule obufanelekileyo.

(3) Amalungu akhonza ixesha elitshiwo ngumthetho wepalamente wezwelonke.
    UMongameli usenokulishenxisa ilungu esikhundleni ngesizathu
    esikukwenza into embi, ngenxa yokungavunyelwa yimpilo okanye ngenxa
    yokungawazi umsebenzi.

#### **Iingxelo**

161. IKomishoni mayenz’ingxelo rhoqo kokubini kwiPalamente nakwizindlu
    zowiso-mthetho zamaphondo.

##### IBhanki Enkulu

> **Ukusekwa kwayo**

161. IBhanki EnguVimba yoMzantsi-Afrika iyibhanki enkulu yeRiphablikhi
    kwaye ilawulwa ngokoMthetho wePalamente.

#### **Injongo yayo ephambili**

161. \(1) Injongo ephambili yeBhanki EnguVimba yoMzantsi-Afrika kukukhusela
    ixabiso lemali yakweli ukuze kubekho ukukhula koqoqosho okulungeleleneyo
    nokuqhubekayo kwiRiphablikhi.

> \(2) Ekufezeni injongo yayo ephambili, iBhanki EnguVimba yoMzantsi-Afrika
> mayiyenze imisebenzi yayo izimele geqe nangokungenaloyiko, ingakholisi
> mntu okanye imone, kodwa makubekho ukubonisana okuthe rhoqo phakathi
> kweBhanki nelungu leKhabhinethi eliphathiswe imicimbi yemali yezwelonke.

#### **Amagunya ayo nemisebenzi yayo**

161. Amagunya eBhanki EnguVimba yoMzantsi-Afrika nemisebenzi yayo ngaloo
    magunya asetyenziswa naloo misebenzi eyenziwa ngokuqhelekileyo
    ziibhanki ezinkulu, magunya lawo nemisebenzi leyo emayigqitywe
    nguMthetho wePalamente kwaye mawasetyenziswe amagunya okanye yenziwe
    imisebenzi ngokulawulwa yimiqathango efunwa nguloo Mthetho.

##### Imicimbi yezeMali yaMaphondo neyeeNgingqi

> **IiNgxowa-mali zeNgeniso zamaPhondo**

161. \(1) Kukho iNgxowa-mali yeNgeniso yePhondo yephondo ngalinye emayifakwe
    kuyo yonke imali efunyenwe ngurhulumente wephondo, ngaphandle kwemali
    engenakufakwa ngesizathu esivakalayo ngokoMthetho wePalamente.

<!-- -->

(2) Imali inokutsalwa kwiNgxowa-mali yeNgeniso yePhondo kuphela–

    a.  ngokolwabiwo-mali loMthetho wephondo, okanye

    b.  xa itsalwa ngqo kwiNgxowa-mali yeNgeniso yePhondo, xa kusitsho
        uMgaqo- siseko okanye uMthetho wephondo.

(3) Ingeniso eyabelwa urhulumente wasekuhlaleni, ngokusebenzisa iphondo,
    ngokwesiqendu 214(1), itsalwa ngqo kwiNgxowa-mali yeNgeniso
    yelo phondo.

(4) Umthetho wepalamente wezwelonke usenokumisela inkqubo ekunokuthi
    ngayo-

    a.  uMthetho wephondo ugunyaze ngokwesiqendwana (2)(b) ukutsalwa
        kwemali njengetsalwa ngqo kwingxowa-mali yephondo,

    b.  ingeniso eyabelwa urhulumente wasekuhlaleni, ngokusebenzisa
        iphondo, ngokwesiqendwana (3) inyanzeleke ukuba ihlawulwe
        koomasipala abakwiphondo.

> \[Isiqendwana (4) songezwa sisiqendu 8 soMthetho Wesixhenxe
> Wokwenz’Utshintsho KuMgaqo- siseko ka-2001.\]
>
> \[Umhla wokuqalisa kwesiqendu 226: 1 Januawri 1998.\]

#### **Imithombo yezwelonke yokuxhaswa kwamaphondo noorhulumente basekuhlaleni**

161. \(1) Urhulumente wasekuhlaleni nephondo ngalinye–

    a.  banelungelo lokufumana isabelo esifanelekileyo sengeniso ezuzwe
        elizweni lonke ukuze bakwazi ukunika uluntu iinkonzo ezisisiseko
        nokwenza imisebenzi abayabelweyo; kwaye

    b.  basenokufumana ezinye izabelo abazabelweyo bezifumana kwingeniso
        karhulumente wezwelonke, nokuba bazifumana ngemiqathango
        okanye ngokungenamiqathango.

<!-- -->

(2) Enye ingeniso ezuzwe ngamaphondo okanye ngoomasipala ayinakutsalwa
    kwisabelo sabo sengeniso ezuzwe elizweni lonke, okanye ezuzwe
    kolunye ulwabiwo-mali olwenzelwe bona luphuma kwingeniso
    karhulumente wezwelonke. Ngokukwanjalo, akanyanzelekanga urhulumente
    wezwelonke ukuba awanik’ imbuyiselo amaphondo okanye oomasipala
    abangavelisi ngeniso elingana namandla abo okufumana imali nerhafu.

(3) Isabelo esifanelekileyo sengeniso yephondo esizuzwe elizweni lonke
    masifuduselwe kwiphondo kamsinya, kunjalonje kungatsalwa nto,
    ngaphandle kwaxa ufuduso lumisiwe ngokwesiqendu 216.

(4) Malizizamele ngokwalo iphondo ubuncwane elibufunayo, ngokokutsho
    koMgaqo- siseko walo wephondo, xa kububuncwane obungaphaya kweemfuno
    zalo ekuthethwe ngazo kuMgaqo-siseko.

> \[Umhla wokuqalisa kwesiqendu 227: 1 Januwari 1998.\]

#### **Iirhafu zamaphondo**

161. \(1) Indlu yowiso-mthetho yephondo isenokufuna–

    a.  iirhafu nezinye iintlawulo ezingeyiyo irhafu yengeniso, iVAT,
        irhafu yentengiso, iintlawuliso ngomhlaba nemizi okanye iirhafu
        zasemdeni welizwe;

    b.  iintlawuliso ezilingana kumntu wonke kuyo nayiphi na irhafu
        okanye ezinye iintlawulo ezifunwa ngumthetho wepalamente
        wezwelonke, ezingeyiyo irhafu yengeniso yamashishini, iVAT,
        iintlawuliso zomhlaba nemizi okanye iintlawuliso
        zasemideni yelizwe.

> \[Isiqendu (b) sathatyathelw’indawo sisiqendu 9 soMthetho Wesixhenxe
> Wokwenz’Utshintsho KuMgaqo-siseko ka-2001.\]

(2) Igunya lendlu yowiso-mthetho yephondo lokufun’iirhafu nezinye
    iintlawulo–

    a.  alinakusetyenziswa ngendlela ephazamisa kanobom iinkqubo
        zoqoqosho

zezwelonke, imisebenzi yoqoqosho eqhubeka kuwo onke amaphondo, okanye
ephazamisa ukutyhutyha kwempahla ezweni lonke, iinkonzo, imali okanye
umsebenzi; kwaye

a.  malilawulwe ngokoMthetho wePalamente, onokuwiswa kuphela emva kokuba
    kuqwalaselwe uncomelo olwenziwe yiKomishoni yeeMali neeRhafu.

> \[Umhla wokuqalisa kwesiqendu 228: 1 Januwari 1998.\]

#### **Amagunya okufun’ iirhafu oomasipala nemisebenzi yabo**

161. \(1) Ngokulawulwa sisiqendwana (2), (3) nese-(4), umasipala unokufuna–

    a.  iintlawulo ngomhlaba nemizi ngeenkonzo azenzayo okanye ezenziwa
        egameni likamasipala; kwaye

    b.  ukuba ugunyazwe ngumthetho wepalamente wezwelonke, unokufuna
        nezinye iirhafu neentlawulo ezifanelekileyo ukuba zifunyanwe
        ngurhulumente wasekuhlaleni okanye zifunyanwe ludidi
        lorhulumente wasekuhlaleni awela kulo loo masipala, kodwa akukho
        masipala uvumelekileyo ukuba afune irhafu, iVAT, irhafu
        yeentengiso okanye yokungena emideni yelizwe.

<!-- -->

(2) Igunya likamasipala lokufuna intlawulo ngemihlaba nemizi nangezinye
    iintlawulo ngeenkonzo ezenziwa okanye ezenziwa egameni lakhe–

    a.  alinakusetyenziswa ngendlela ephazamisa kanobom iinkqubo
        zoqoqosho

zezwelonke, imisebenzi yoqoqosho eqhubeka kuwo onke amaphondo, okanye
ukutyhutyha kwempahla, iinkonzo, imali okanye umsebenzi; kwaye

a.  kunokulawulwa ngumthetho wepalamente wezwelonke.

<!-- -->

(2) Xa oomasipala ababini benamagunya afanayo erhafu nemisebenzi
    ngokuphathelele kummandla omnye, makahlulwe ngokufanelekileyo loo
    magunya naloo misebenzi ngokomthetho wepalamente wezwelonke.
    Ukwahlulwa kunokwenziwa kuphela emva kokucingela ubuncinane
    iimfuneko ezilandelayo:

    a.  imfuneko yokwenza ngokuvisisana nemigaqo ebhadlileyo
        yokurhafiswa;

    b.  amagunya asetyenziswa, nemisebenzi eyenziwa, ngumasipala
        ngamnye;

    c.  ukukwazi kukamasipala ngamnye ukufuna iintlawulo;

    d.  ukukwazi ngokuphumelelayo nangokutyibilikayo ukuzuza iimali
        zeerhafu nezezinye iintlawulo;

    e.  ukwenziwa kokufanelekileyo.

(3) Akukho nto kwesi siqendu ethintela ukuba kudlelwane ngengeniso
    ezuzwe ngokwesi siqendu ngoomasipala abanegunya lokufun’iintlawulo
    nabadlelana ngemisebenzi efanayo kummandla omnye.

(4) Umthetho wepalamente wezwelonke ekucingwa ngawo kwesi siqendu
    unokuwiswa kuphela emva kokuba kuboniswene norhulumente
    wasekuhlaleni ocwangcisiweyo neKomishoni yeeMali neeRhafu,
    kwaqwalaselwa noncomelo olwenziwe yiKomishoni.

> \[Umhla wokuqalisa kwesiqendu 229: 1 Januwari 1998.\]

#### **Iimali-mboleko zamaphondo**

161. \(1) Iphondo linokwenza iimali-mboleko zemali okanye zenkcitho yangoku
    ngokuvumelana nomthetho wepalamente wezwelonke, kodwa iimali-mboleko
    zenkcitho yangoku zinokwenziwa kuphela xa kuyimfuneko ngenjongo yokuval’
    isikhewu ekuqhubekeni konyaka werhafu.

<!-- -->

(2) Umthetho wepalamente wezwelonke ekuthethwe ngawo kwisiqendwana

    1.  unokuwiswa kuphela emva kokuba kuqwalaselwe uncomelo olwenziwe
        yiKomishoni yeeMali neeRhafu.

> \[Isiqendu 230 sathayathelw’indawo sisiqendu 10 soMthetho Wesixhenxe
> Wokwenz’Utshintsho KuMgaqo-siseko ka-2001.\]

#### **Iimali-mboleko zoomasipala**

> 230A (1) IBhunga likaMasipala linokuthi, ngokuvumelana nomthetho
> wepalamente wezwelonke-

(a) lenze iimali-mboleko zokwenz’imali okanye zenkcitho yangoku
    kamasipala,

> kodwa iimali-mboleko zenkcitho yangoku zinokwenziwa kuphela xa
> kuyimfuneko ngenjongo yokuval’izikhewu ekuqhubekeni konyaka werhafu;
> kwaye

(a) lizinkqamangele kunye neBhunga lexesha elizayo ekusebenziseni igunya
    lalo lokuwis’imithetho nelokuba ngurhulumente ukuzuza iimali-mboleko
    okanye utyalo-mali olulolukamasipala.

    1.  Umthetho wepalamente wezwelonke ekuthethwe ngawo kwisiqendwana

        1.  unokuwiswa kuphela emva kokuba kuqwalaselwe uncomelo
            olwenziwe yiKomishoni yeeMali neeRhafu.

> \[Isiqendu 230A safakelwa sisiqendu 17 soMthetho Wesithandathu
> Wokwenz’Utshintsho KuMgaqo- siseko ka-2001.\]

ISAHLUKO 14
===========

GABALALA
--------

##### Umthetho Wamazwe Ngamazwe

> **Izivumelwano zamazwe ngamazwe**

161. \(1) Ukuthetha-thethana ngezivumelwano zamazwe ngamazwe nokutyikitywa
    kwazo ngumsebenzi karhulumente wezwelonke.

    1.  Isivumelwano samazwe ngamazwe siyinkqamangela iRiphablikhi
        kuphela emva kokuba sivunywe ngesigqibo kokubini kwiNdlu
        yoWiso-mthetho nakwiBhunga lamaPhondo leZwelonke, ngaphandle
        kokuba sisivumelwano ekuthethwe ngaso kwisiqendwana (3).

    2.  Isivumelwano samazwe ngamazwe esiluhlobo lobuchwepheshe okanye
        esolawulo, okanye isivumelwano esingafunisi ukuba sivunywe,
        ekungenwe kuso ngurhulumente wezwelonke, siyinkqamangela
        iRiphablikhi ngaphandle

> kokuvunywa yiNdlu yoWiso-mthetho naliBhunga lamaPhondo leZwelonke,
> kodwa masithiwe thaca kwiNdlu nakwiBhunga kungadanga kwaba lixesha
> elide.

1.  Nasiphi na isivumelwano samazwe ngamazwe siba ngumthetho
    kwiRiphablikhi xa sithe senziwa umthetho yindlu yowiso-mthetho
    yezwelonke; kodwa inxalenye yesivumelwano eziphumeza ngokwayo eye
    yavunywa yiPalamente ingumthetho kwiRiphablikhi ngaphandle kokuba
    ayivisisani noMgaqo-siseko okanye ayivisisani noMthetho wePalamente.

2.  IRiphablikhi iyankqanyangelwa zizivumelwano zamazwe ngamazwe
    ezaziyinkqamangela iRiphablikhi xa lo Mgaqo-siseko
    wawuqalisa ukusebenza.

> **Umthetho wamazwe ngamazwe oqhelekileyo**

161. Umthetho wamazwe ngamazwe oqhelekileyo ungumthetho kwiRiphablikhi
    ngaphandle kokuba awuvisisani noMgaqo-siseko okanye awuvisisani
    noMthetho wePalamente.

#### **Ukusetyenziswa komthetho wamazwe ngamazwe**

161. Xa zichaza intsingiselo yawo nawuphi na umthetho wepalamente, zonke
    iinkundla mazikhethe indlela yokuchaza intsingiselo ebhadlileyo
    evisisana nomthetho wamazwe ngamazwe endaweni yendlela yokuchaza
    intsingiselo engavisisaniyo nomthetho wamazwe ngamazwe.

##### Eminye imicimbi

> **Amaxwebhu-siseko amalungelo**

161. Ukuze yendele inkqubo yentando yesininzi esekwe nguMgaqo-siseko,
    iPalamente isenokwamkela amaXwebhu-siseko amaLungelo avisisana
    nokutshiwo kuMgaqo-siseko.

#### **Ukuzenzel’ izigqibo**

161. Ilungelo labantu baseMzantsi-Afrika xa bebonke lokuzenzel’izigqibo,
    njengoko libonakaliswe kulo Mgaqo-siseko, alikuthinteli, kodwa
    ngokulawulwa yimida yeli lungelo, ukwamkelwa kwengcamango yelungelo
    lokuzenzel’izigqibo kwalo naliphi na iqela loluntu elinelifa
    elifanayo lenkcubeko nolwimi, kumhlaba othile kwiRiphablikhi okanye
    ngenye indlela, egqitywe ngumthetho wepalamente wezwelonke.

#### **Ukuxhaswa ngemali kwamaqela opolitiko**

161. Ngenjongo yokukhuthaza intando yesininzi yamaqela amaninzi,
    umthetho wepalamente wezwelonke mawuvumele ukuxhaswa ngemali
    kwamaqela opolitiko anenxaxheba kwizindlu zowiso-mthetho,
    eyezwelonke nakwezamaphondo, exhaswa ngokungakhalazisiyo
    nangokobungakanani bawo.

#### **Ukufezwa kweembopheleleko ngenkuthalo**

161. Zonke iimbopheleleko ezingokoMgaqo-siseko mazenziwe ngenkuthalo
    nangaphandle kokulibazisa.

#### **Ukuphathisa**

161. Icandelo likarhulumente elingurhulumente nakuliphi na inqwanqwa
    likarhulumente–

    a.  linokuphathisa ngalo naliphi na igunya okanye umsebenzi,
        ekuligunya elinokusetyenziswa okanye okungumsebenzi onokwenziwa
        ngokomthetho wepalamente, liliphathise naliphi na elinye
        icandelo likarhulumente elingurhulumente, kodwa ke kuxhomekeke
        ekubeni ukuphathisa oko kuyavisisana kusini na nomthetho
        wepalamente elisetyenziswa ngawo igunya elo okanye owenziwa
        ngawo umsebenzi lowo; okanye

    b.  linokusebenzisa naliphi na igunya okanye lenze nawuphi na
        umsebenzi liwenzela elinye icandelo likarhulumente
        elingurhulumente, likwenza oko ngokuphathiswa.

#### **Ukuchazwa kwamagama**

161. KuMgaqo-siseko, ngaphandle kokuba okunye okubhaliweyo kuwo kubonisa
    ngenye indlela–

> “**umthetho wepalamente wezwelonke**”uquka—

a.  umthetho wepalamente ozalwa ngomnye owenziwe ngokoMthetho
    wePalamente;

b.  nomthetho wepalamente owawusebenza xa lo Mgaqo-siseko wawuqalisa
    ukusebenza, ube loo mthetho wepalamente uphantsi kukarhulumente
    wezwelonke;

###### “icandelo likarhulumente”—

(a) lilo naliphi na isebe likarhulumente okanye iziko lolawulo
    kwinqwanqwa likarhulumente lezwelonke, kwinqwanqwa lamaphondo okanye
    kwinqwanqwa loorhulumente basekuhlaleni; okanye

(b) naliphi na elinye igosa okanye iziko—

    i.  elisebenzisa igunya okanye elenza umsebenzi ngokoMgaqo-siseko
        okanye ngokomgaqo-siseko wephondo; okanye

    ii. elisebenzisa igunya laseburhulumenteni okanye elenza umsebenzi
        waseburhulumenteni ngokwawo nawuphi na umthetho wepalamente,
        kodwa aliquki inkundla okanye umchopheli-matyala;

> “**umthetho wepalamente wephondo**”uquka—

(a) umthetho wepalamente ozalwa ngomnye owenziwe ngokoMthetho wephondo;

(b) nomthetho wepalamente owawusebenza xa lo Mgaqo-siseko wawuqalisa
    ukusebenza, ube uphantsi kolawulo lukarhulumente wephondo.

#### **Xa kukho ukungafani kokubhaliweyo**

161. Xa kunokuthi kubekho ukungafani kokubhaliweyo kuMgaqo-siseko,
    okubhalwe kwisiNgesi kuko okuya kwamkeleka.

#### **Amalungiselelo exesha lotshintsho**

161. ISihlomelo 6 sisebenza kutshintsho lokuwelela kwinkqubo entsha
    yoMgaqo-siseko esekwe sesi siqendu, sikwasebenza nakuwo nawuphi na
    umcimbi onento yokwenza nolo tshintsho.

#### **Ukutshitshiswa kwemithetho**

161. Imithetho ekhankanywe kwiSihlomelo 7 iyatshitshiswa, ngokulawulwa
    sisiqendu 243 nasiSihlomelo 6.

#### **Igama lawo elifutshane nokuqalisa kwawo ukusebenza**

161. \(1) Lo Mthetho ubizwa ngokuba nguMgaqo-siseko weRiphablikhi
    yoMzantsi-Afrika ka-1996, kwaye uqalisa ukusebenza msinya kangangoko
    kunokwenzeka ngomhla ogqitywe nguMongameli ngokwenza isihlokomiso, mhla
    lowo ongenakuba ngaphaya kowoku-1 kuJulayi 1997.

<!-- -->

(2) UMongameli usenokubeka imihla eyahlukahlukeneyo ngaphambi komhla
    okhankaywe kwisiqendwana (1) ekwenzela oko iinxalenye ezahlukeneyo
    zoMgaqo- siseko.

(3) Ngaphandle kokuba okunye okubhaliweyo kubonisa ngenye indlela, xa
    inxalenye ethile yoMgaqo-siseko ithetha ngexesha owathi
    uMgaqo-siseko waqalisa ngalo ukusebenza, oko makuqondwe
    njengokubhekisela kwixesha eyathi loo nxalenye yaqalisa
    ngalo ukusebenza.

(4) Ukuba inxalenye ethile yoMgaqo-siseko ibekelwe umhla othile
    ngokwesiqendwana (2), nayiphi na inxalenye ehambisana naleyo
    yoMgaqo-siseko weRiphablikhi yoMzantsi-Afrika ka-1993 (uMthetho 200
    ka-1993), ekhankanywe kwisihlokomiso, itshitshiswa ukususela
    kwakuloo mhla.

> \(5) Isiqendu 213, 214, 215, 216, 218, 226, 227, 228, 229 nesama-230
> ziqalisa ukusebenza ngomhla woku-1 kuJanuwari 1998, kodwa oku
> akukuthinteli ukuwiswa komthetho wepalamente, ngokwalo Mgaqo-siseko,
> okungumthetho wepalamente ekuthethwa ngawo kuyo nayiphi na kwezi
> nxalenye ngaphambi kwaloo mhla. Kude kube nguloo mhla, naziphi na
> iinxalenye zoMgaqo-siseko weRiphablikhi yoMzantsi- Afrika ka-1993,
> ezihambisana nezinye zihlala zisebenza.

ISIHLOMELO 1
============

IFLEGI YELIZWE
--------------

(1) Iflegi yelizwe ibubude obungalinganiyo nobubanzi; ubude bayo
    bungaphezu kobubanzi ngokuphindwe kanye nesiqingatha.

(2) Iyimibala omnyama, nogolide, noluhlaza, nomhlophe, nobomvu,
    noluhlaza okwesibhakabhaka.

(3) Inomzobo oluhlaza omilise okukanobumba u-Y obubanzi busisinye
    kwisihlanu sobubanzi beflegi. Imigca ephakathi yalo mzobo iqala
    kwiikona eziphezulu nakwezisezantsi kufutshane nesikhondo seflegi,
    idibane embindini, ize iqhubeke ixwese ukuya embindini
    wesiphelo esiphephezelayo.

(4) Umzobo oluhlaza unamacala agolide, ngentla nangezantsi emhlophe,
    nangasekuyeni kwisiphelo seflegi. Umqukumbelo ngamnye ungaphezulu
    ngesinye kwishumi elinesihlanu ngobubanzi kunobubanzi beflegi.

(5) Unxantathu ongakwisikhondo seflegi umnyama.

(6) Umzobo ongentla oxwesileyo ubomvu okwetshilisi uze umzobo ongezantsi
    oxwesileyo ube luhlaza okwesibhakabhaka. Le mizobo ngamnye kuwo
    ubanzi ngesinye kwisithathu kunobubanzi beflegi.

> ![](media/image1.png){width="2.993526902887139in" height="2.0in"}
>
> Red = Bomvu White = Mhlophe Gold = Golide Green = Luhlaza Black =
> Mnyama White = Mhlophe
>
> Blue = Luhlaza okwesibhakabhaka

ISIHLOMELO 1A
=============

IMIMANDLA YAMAPHONDO
--------------------

> \[ISihlomelo 1A safakelwa sisiqendu 4 soMthetho Weshumi Elinesibini
> Wokwenz’Utshintsho KuMgaqo-siseko ka-2005, saza senziwa utshintsho
> sisiqendu 1 soMthetho Weshumi Elinesithathu
>
> Wokwenz’Utshintsho KuMgaqo-siseko ka-2007, nanguMthetho Weshumi
> Elinesithandathu Wokwenz’ Utshintsho KuMgaqo-siseko ka-2009\]

##### IPhondo laseMpuma-Koloni

> \[Ukucandwa kwemida yePhondo laseMpuma-Koloni kwathatyathelw’indawo
> nguMthetho Weshumi Elinesithathu Wokwenz’Utshintsho KuMgaqo-siseko
> ka-2007\]
>
> iMaphu 3 yeSihlomelo 1 kwiSaziso 1998 sika-2005
>
> iMaphu 6 yeSihlomelo 2 kwiSaziso 1998 sika-2005
>
> iMaphu 7 yeSihlomelo 2 kwiSaziso 1998 sika-2005
>
> iMaphu 8 yeSihlomelo 2 kwiSaziso sika-2005
>
> iMaphu 9 yeSihlomelo 2 kwiSaziso sika-2005
>
> iMaphu 10 yeSihlomelo 2 kwiSaziso 1998 sika-2005
>
> iMaphu 11 yeSihlomelo 2 kwiSaziso 1998 sika-2005

##### IPhondo laseFreyistata

> iMaphu 12 yeSihlomelo 2 kwiSaziso 1998 sika-2005
>
> iMaphu 13 yeSihlomelo 2 kwiSaziso 1998 sika-2005
>
> iMaphu 14 yeSihlomelo 2 kwiSaziso 1998 sika-2005
>
> iMaphu 15 yeSihlomelo 2 kwiSaziso 1998 sika-2005
>
> iMaphu 16 yeSihlomelo 2 kwiSaziso 1998 sika-2005

##### IPhondo laseRhawutini

> \[Ukucandwa kwemida yePhondo laseRhawutini kwenziwa utshintsho
> nguMthetho Weshumi Elinesithandathu Wokwenz’Utshintsho KuMgaqo-siseko
> ka-2009\]
>
> iMaphu 4 kwiSaziso 1490 sika-2008
>
> Imbekiselo kwiMaphu 4 yathatyathelw’indawo sisiqendu 1(a) soMthetho
> Weshumi Elinesithan- dathu Wokwenz’Utshintsho KuMgaqo-siseko ka-2009\]
>
> iMaphu 17 yeSihlomelo 2 kwiSaziso 1998 sika-2005
>
> iMaphu 18 yeSihlomelo 2 kwiSaziso 1998 sika-2005
>
> iMaphu 19 yeSihlomelo 2 kwiSaziso 1998 sika-2005
>
> iMaphu 20 yeSihlomelo 2 kwiSaziso 1998 sika-2005
>
> iMaphu 21 yeSihlomelo 2 kwiSaziso 1998 sika-2005

##### IPhondo laKwaZulu-Natal

> \[Ukucandwa kwemida yePhondo laKwaZulu-Natal kwathatyathelw’indawo
> nguMthetho Weshumi Elinesithathu Wokwenz’Utshintsho KuMgaqo-siseko
> ka-2007.\]
>
> iMaphu 22 yeSihlomelo 2 kwiSaziso 1998 sika-2005
>
> iMaphu 23 yeSihlomelo 2 kwiSaziso 1998 sika-2005
>
> iMaphu 24 yeSihlomelo 2 kwiSaziso 1998 sika-2005
>
> iMaphu 25 yeSihlomelo 2 kwiSaziso 1998 sika-2005
>
> iMaphu 26 yeSihlomelo 2 kwiSaziso 1998 sika2005
>
> iMaphu 27 yeSihlomelo 2 kwiSaziso sika-2005
>
> iMaphu 28 yeSihlomelo 2 kwiSaziso sika-2005
>
> iMaphu 29 yeSihlomelo 2 kwiSaziso sika-2005
>
> iMaphu 30 yeSihlomelo 2 kwiSaziso sika-2005
>
> iMaphu 31 yeSihlomelo 2 kwiSaziso sika-2005
>
> iMaphu 32 yeSihlomelo 2 kwiSaziso 1998 sika-2005

##### iPhondo laseLimpopo

> iMaphu 33 yeSihlomelo 2 kwiSaziso 1998 sika-2005
>
> iMaphu 34 yeSihlomelo 2 kwiSaziso 1998 sika-2005
>
> iMaphu 35 yeSihlomelo 2 kwiSaziso 1998 sika-2005
>
> iMaphu 36 yeSihlomelo 2 kwiSaziso 1998 sika-2005
>
> iMaphu 37 yeSihlomelo 2 kwiSaziso 1998 sika-2005

##### IPhondo laseMpumalanga

> iMaphu 38 yeSihlomelo 2 kwiSaziso 1998 sika-2005
>
> iMaphu 39 yeSihlomelo 2 kwiSaziso 1998 sika-2005
>
> iMaphu 40 yeSihlomelo 2 kwiSaziso 1998 sika-2005

##### IPhondo laseMntla-Koloni

> iMaphu 41 yeSihlomelo 2 kwiSaziso 1998 sika-2005
>
> iMaphu 42 yeSihlomelo 2 kwiSaziso 1998 sika-2005
>
> iMaphu 43 yeSihlomelo 2 kwiSaziso 1998 sika-2005
>
> iMaphu 44 yeSihlomelo 2 kwiSaziso 1998 sika-2005
>
> iMaphu 45 yeSihlomelo 2 kwiSaziso 1998 sika-2005

##### IPhondo laseMntla-Ntshona

> \[Ukucandwa kwemida kwePhondo laseMntla-Ntshona kwenziwa utshintsho
> nguMthetho Weshumi Elinesithandathu Wokwenz’Utshintsho KuMgaqo-siseko
> ka-2009\]
>
> iMaphu 5 kwiSaziso 1490 sika-2008
>
> \[Imbekiselo kwiMaphu 5 yathatyathelw’indawo sisiqendu 1(b) soMthetho
> Weshumi Elinesithandathu Wokwenz’Utshintsho KuMgaqo-siseko ka-2009\]
>
> iMaphu 46 yeSihlomelo 2 kwiSaziso 1998 sika-2005
>
> iMaphu 47 yeSihlomelo 2 kwiSaziso 1998 sika-2005
>
> iMaphu 48 yeSihlomelo 2 kwiSaziso 1998 sika-2005

##### IPhondo laseNtshona-Koloni

> iMaphu 49 yeSihlomelo 2 kwiSaziso 1998 sika-2005
>
> iMaphu 50 yeSihlomelo 2 kwiSaziso 1998 sika-2005
>
> iMaphu 51 yeSihlomelo 2 kwiSaziso 1998 sika-2005
>
> iMaphu 52 yeSihlomelo 2 kwiSaziso 1998 sika-2005
>
> iMaphu 53 yeSihlomelo 2 kwiSaziso 1998 sika-2005
>
> iMaphu 54 yeSihlomelo 2 kwiSaziso 1998 sika-2005

ISIHLOMELO 2
============

IZIFUNGO NEZIBHAMBATHISO EZINYANISEKILEYO
-----------------------------------------

> \[ISihlomelo 2 senziwa utshintsho sisiqendu 2 soMthetho Wokuqala
> Wokwenz’Utshintsho KuMgaqo- siseko ka-1997 (kushicilelo lwesiNgesi
> kuphela) saza sathatyathelw’indawo sisiqendu 18 soMthetho
> Wesithandathu Wokwenz’Utshintsho KuMgaqo-siseko ka-2001.\]

#### **Isifungo okanye isibhambathiso esinyanisekileyo sikaMongameli noMongameli oliBambela**

1.  UMongameli okanye uMongameli oliBambela, ephambi kweJaji eyiNtloko
    okanye enye ijaji echongwe yiJaji eyiNtloko, makafunge okanye
    abhambathise ngale ndlela ilandelayo: Phambi kwakhe wonk’ubani
    ohlanganisene apha, kwaye ndiluqonda ngokupheleleyo ubizo
    oluphakamileyo endilwamkelayo njengoMongameli/njengoMongameli
    oliBambela weRiphablikhi yoMzantsi-Afrika, mna, A.B.,
    ndiyafunga/ndibhambathisa ndinyanisekile ukuthi ndiza kuthembeka
    kwiRiphablikhi yoMzantsi-Afrika, kwaye ndiza kuwuthobela,
    ndiwugcine, ndiwuthethelele kwaye ndiwulondoloze uMgaqo-siseko nawo
    wonke omnye umthetho weRiphablikhi; kwaye ndithembisa ndinyanisekile
    ukuthi ndiya kusoloko–

    -   ndikhuthaza konke okuya kuyiphumelelisa iRiphablikhi, ndichase
        konke okuya

> kuyenzakalisa;

-   ndikhusela kwaye ndikhuthaza amalungelo abo bonke abantu
    baseMzantsi- Afrika;

-   ndiyenza imisebenzi yam ngawo onke amandla am neziphiwo zam
    ngokolwazi endinalo nangokobuchule endinabo kwaye ndinyaniseke koko
    ndikuxelelwa sisazela sam;

-   ndisenza ubulungisa kubo bonke abantu; kananjalo

-   ndizinikela ekusebenzeleni impilo-ntle yeRiphablikhi nabo bonke
    abantu bayo. (Xa kusisifungo: Thixo ndincede.)

#### **Isifungo okanye isibhambathiso esinyanisekileyo sikaSekela-Mongameli**

1.  USekela-Mongameli, ephambi kweJaji eyiNtloko okanye enye ijaji
    echongwe yiJaji eyiNtloko, makafunge/abhambathise ngale ndlela
    ilandelayo:

> Phambi kwakhe wonk’ubani ohlanganisene apha, kwaye ndiluqonda
> ngokupheleleyo ubizo oluphakamileyo endilwamkelayo
> njengoMongameli/njengoMongameli oliBambela weRiphablikhi
> yoMzantsi-Afrika, mna, A.B., ndiyafunga/ndibhambathisa ndinyanisekile
> ukuthi ndiza kuthembeka kwiRiphablikhi yoMzantsi-Afrika, kwaye ndiza
> kuwuthobela, ndiwugcine, ndiwuthethelele kwaye ndiwulondoloze
> uMgaqo-siseko nawo wonke omnye umthetho weRiphablikhi; kwaye
> ndithembisa ndinyanisekile ukuthi ndiya kusoloko–

-   ndikhuthaza konke okuya kuyiphumelelisa iRiphablikhi, ndichase konke
    okuya

> kuyenzakalisa;

-   ndikhusela kwaye ndikhuthaza amalungelo abo bonke abantu
    baseMzantsi- Afrika;

-   ndiyenza imisebenzi yam ngawo onke amandla am neziphiwo zam
    ngokolwazi endinalo nangokobuchule endinabo kwaye ndinyaniseke koko
    ndikuxelelwa sisazela sam;

-   ndisenza ubulungisa kubo bonke abantu; kananjalo

-   ndizinikela ekusebenzeleni impilo-ntle yeRiphablikhi nabo bonke
    abantu bayo. (Xa kusisifingo: Thixo ndincede.)

> **Isifungo okanye isibhambathiso esinyanisekileyo saBaphathiswa
> nooSekela-Mphathiswa**

1.  UMphathiswa ngamnye noSekela-Mphathiswa ngamnye, ephambi kweJaji
    eyiNtloko okanye enye ijaji echongwe yiJaji eyiNtloko,
    makafunge/abhambathise ngale ndlela ilandelayo:

> Mna, A.B., ndiyafunga/ndibhambathisa ndinyanisekile ukuthi ndiza
> kuthembeka kwiRiphablikhi yoMzantsi-Afrika kwaye ndiza kuwuthobela,
> ndiwuhlonele kwaye ndiwuthethelele uMgaqo-siseko nawo wonke omnye
> umthetho weRiphablikhi; kwaye ndizimisela ukuba ndisiphathe isikhundla
> sam sokuba nguMphathiswa/nguSekela- Mphathiswa ngembeko nesidima;
> ndizimisela ukuba ndibe ngumluleki onyanisekileyo nothembekileyo,
> ndingawudandalazisi ngokuthe ngqo okanye ngokungathanga ngqo nawuphi
> na umcimbi oyimfihlo endiwuphathisiweyo; ndikwazimisela ukwenza
> imisebenzi yesikhundla sam ngesazela nangokusemandleni am.
>
> (Xa kusisifungo: Thixo ndincede)

#### **Isifungo nesibhambathiso esinyanisekileyo samalungu eNdlu**

> **yoWiso-mthetho, nabathunywa abasisigxina kwiBhunga lamaPhondo
> leZwelonke namalungu ezindlu zowiso-mthetho zamaphondo**

1.  \(1) Amalungu eNdlu yoWiso-mthetho, nabathunywa abasisigxina kwiBhunga
    lamaPhondo leZwelonke namalungu ezindlu zowiso-mthetho zamaphondo,
    bephambi kweJaji eyiNtloko okanye ijaji echongwe yiJaji eyiNtloko,
    mabafunge okanye babhambathise ngale ndlela ilandelayo:

> Mna, A.B., ndiyafunga/ndibhambathisa ndinyanisekile ukuthi ndiza
> kuthembeka kwiRiphablikhi yoMzantsi-Afrika kwaye ndiza kuwuthobela,
> ndiwuhlonele ndize ndiwuthethelele uMgaqo-siseko nawo wonke omnye
> umthetho weRiphablikhi; kwaye ndithembisa ndinyanisekile ukuyenza
> imisebenzi yam njengelungu leNdlu yoWiso-mthetho/njengomthunywa
> osisigxina kwiBhunga lamaPhondo
>
> leZwelonke/njengelungu lendlu yowiso-mthetho yephondo ngokusemandleni
> am. (Xa kusisifungo: Thixo ndincede)
>
> \(2) Abantu abavala isithuba kwiNdlu yoWiso-mthetho, kwigqiza
> elisisigxina leBhunga lamaPhondo leZwelonke, okanye kwindlu
> yowiso-mthetho yephondo banokufunga okanye benze isibhambathiso
> ngokwesiqendwana (1) phambi kwegosa elongamelayo leNdlu, leBhunga okanye
> lendlu yowiso-mthetho.

### Isifungo okanye isibhambathiso esinyanisekileyo seeNkulumbuso, neeNkulumbuso ezingamaBambela, naBaphathiswa bamaphondo

1.  INkulumbuso okanye iNkulumbuso eliBambela yephondo, noMphathiswa
    ngamnye wephondo, ephambi kweJaji eyiNtloko okanye ijaji echongwe
    yiJaji eyiNtloko, makafunge/ abhambathise ngale ndlela ilandelayo:

> Mna, A.B., ndiyafunga/ndibhambathisa ndinyanisekile ukuthi ndiza
> kuthembeka kwiRiphablikhi yoMzantsi-Afrika kwaye ndiza kuwuthobela,
> ndiwuhlonele, ndize ndiwuthethelele uMgaqo-siseko nawo wonke omnye
> umthetho weRiphablikhi; kwaye ndizimisela ukuba kwisikhundla sam
> njengeNkulumbuso/njengeNkulumbuso eliBambela/ njengoMphathiswa
> wephondo laseC.D. ngembeko nesidima; ndizimisela ukuba ngumluleki
> onyanisekileyo nothembekileyo; ndizimisela ukuba ndingawudandalazisi
> ngokuthe ngqo okanye ngokungathanga ngqo nawuphi na umcimbi oyimfihlo
> endiphathiswe wona; nokuyenza imisebenzi yesikhundla sam ngokwesazela
>
> nangokwamandla am.
>
> (Xa kusisifungo: Thixo ndincede)

#### **Isifungo okanye isibhambathiso esinyanisekileyo sabachopheli-matyala**

1.  \(1) Ijaji nganye okanye ijaji nganye ebambeleyo, iphambi kweJaji
    eyiNtloko okanye enye ijaji echongwe yiJaji eyiNtloko, mayifunge okanye
    ibhambathise ngale ndlela ilandelayo:

> Mna, A.B., ndiyafunga/ndibhambathisa ndinyanisekile ukuthi, njengeJaji
> yeNkundla yoMgaqo-siseko/yeNkundla Ephakamileyo yeZibheno/yeNkundla
> Ephakamileyo/ yeNkundla ye-E.F., ndiza kuthembeka kwiRiphablikhi
> yoMzantsi-Afrika, ndiza kuwuthethelela kwaye ndiwukhusele
> uMgaqo-siseko kwakunye namalungelo oluntu akuwo, kwaye ndiza kwenza
> ubulungisa kubo bonke abantu ngokufanayo ndingenaloyiko, ndingakholisi
> mntu uthile okanye ndimone, ngokuvumelana noMgaqo-siseko nomthetho.
>
> (Xa kusisifungo: Thixo ndincede)

(2) Umntu omiselwa kwisikhundla sokuba yiJaji eyiNtloko ongekabi yiyo
    ijaji ngexesha loko kumiselwa makafunge okanye abhambathise phambi
    kweSekela leJaji eyiNtloko, okanye xa kungenjalo, phambi kweyona
    jaji ilikhwahla elandelayo efumanekayo yeNkundla yoMgaqo-siseko.

(3) Abachopheli-matyala, nabachopheli-matyala ababambeleyo, abangezizo
    iijaji, mabafunge/babhambathise ngokomthetho wepalamente wezwelonke.

ISIHLOMELO 3
============

IINKQUBO ZONYULO
----------------

> \[ISihlomelo 3 senziwa utshintsho sisiqendu 2 soMthetho Wesine
> Wokwenz’Utshintsho KuMgaqo- siseko ka-1999, nasisiqendu 19 soMthetho
> Wesithandathu Wokwenz’Utshintsho KuMgaqo-siseko ka- 2001, nasisiqendu
> 3 soMthetho Wethoba Wokwenz’Utshintsho KuMgaqo-siseko ka-2002,
> nasisiqendu 5 soMthetho Weshumi Elinesine Wokwenz’Utshintsho
> KuMgaqo-siseko ka-2008.\]

##### ICandelo A

> **Iinkqubo Zonyulo Zabantu Abanesikhundla NgokoMgaqo-siseko**
>
> **Ukusebenza kwayo**

1.  Le Inkqubo echazwe kwesi Sihlomelo isebenza nanini na–

    a.  xa iNdlu yoWiso-mthetho ihlangana ngenjongo yokunyula
        uMongameli, okanye uSihlalo weNdlu yoWiso-mthetho okanye
        uSekela-Sihlalo wayo;

    b.  xa iBhunga lamaPhondo leZwelonke lihlangana ngenjongo yokunyula
        uSihlalo walo okanye uSekela-Sihlalo; okanye

    c.  indlu yowiso-mthetho yephondo ihlangana ngenjongo yokunyula
        iNkulumbuso yephondo okanye uSihlalo okanye uSekela-Sihlalo
        wendlu yowiso-mthetho.

> **Ukukhethwa kwabatu**

1.  Umntu owongameleyo kwintlanganiso ekusebenza kuyo esi Sihlomelo
    makamemelele ukuba kukhethwe abagqatswa kuloo ntlanganiso.

#### **Izinto ezifunekayo**

1.  \(1) Ukukhetha makwenziwe kwifomu efunwa yimigaqo ekhankanywe
    kwisiqendu 9.

<!-- -->

(2) Ifomu ekukhethwa ngayo mayityikitywe–

    a.  ngamalungu amabini eNdlu yoWiso-mthetho, ukuba kuza kunyulwa
        uMongameli okanye uSihlalo okanye uSekela-Sihlalo weNdlu;

    b.  egameni lamagqiza amabini amaphondo, ukuba kuza kunyulwa
        uSihlalo okanye uSekela-Sihlalo weBhunga lamaPhondo leZwelonke;
        okanye

    c.  ngamalungu amabini eNdlu yowiso-mthetho yephondo
        echaphazelekayo, ukuba kunyulwa iNkulumbuso yephondo okanye
        uSihlalo okanye uSekela- Sihlalo wendlu yowiso-mthetho.

(3) Umntu okhethiweyo makabonise ukukwamkela ukukhethwa kwakhe
    ngokutyikitya ifomu yokukhethwa okanye nayiphi na enye ifomu
    eqinisekisa ukuvuma kwakhe ngokubhala.

#### **Ukubhengezwa kwamagama abagqatswa**

1.  Kwintlanganiso ekusebenza kuyo esi Sihlomelo, umntu owongamelayo
    makabhengeze amagama abantu abakhethwe ukuba babe ngabagqatswa,
    kodwa akavumelekanga ukuba avumele ingxoxo.

> **Umgqatswa omnye**

1.  Ukuba mnye kuphela umgqatswa okhethiweyo, umntu owongamelayo
    makambhengeze loo mgqatswa njengonyuliweyo.

#### **Inkqubo Yonyulo**

1.  Ukuba kukhethwe abagqatswa abaliqela–

    a.  makuvotwe kwintlanganiso ngokuvota emfihlakalweni;

    b.  ilungu ngalinye elikhoyo kwintlanganiso linokufaka ivoti ibe
        nye, okanye ukuba yintlanganiso yeBhunga lamaPhondo leZwelonke,
        iphondo ngalinye elimelweyo kwintlanganiso linokufaka ivoti ibe
        nye; kuze kuthi ke

    c.  umntu owongamelayo abhengeze njengonyuliweyo umgqatswa ofumana
        uninzi lweevoti.

#### **Inkqubo yokukhiqwa**

1.  \(1) Ukuba akukho mgqatswa ufumana uninzi lweevoti, umgqatswa ofumana
    elona nani liphantsi leevoti makakhiqwe kuze kuvotelwe kwakhona
    abagqatswa abaseleyo ngokwesiqendu 6. Mayiphindwe le nkqubo de umgqatswa
    afumane uninzi lweevoti.

> \(2) Xa kusetyenziswa isiqendwana (1), ukuba abagqatswa ababini okanye
> abangaphezu koko uthi ngamnye kubo afumane elona nani liphantsi leevoti,
> makubekho olunye uvoto lwabo bagqatswa, luze luphindwe futhi-futhi
> kangangoko kuyimfuneko ukuze kuqondakale ukuba nguwuphi umgqatswa
> omakakhiqwe.

#### **Ezinye iintlanganiso**

1.  \(1) Ukuba babini kuphela abagqatswa abakhethiweyo, okanye ukuba babini
    kuphela abagqatswa abaseleyo emva kokuba kusetyenziswe inkqubo
    yokukhiqwa, baza abo bagqatswa babini bafumane inani elilinganayo
    leevoti, makubekho enye intlanganiso zingaphelanga iintsuku ezisixhenxe,
    ngexesha eligqitywe ngumntu owongamelayo.

> \(2) Ukuba kuthi kubekho enye intlanganiso ngokwesiqendwana (1),
> makusetyenziswe inkqubo exelwe kwesi Sihlomelo kuloo ntlanganiso
> ngokungathi yintlanganiso yokuqala yonyulo.

#### **Imigaqo**

1.  \(1) IJaji eyiNtloko mayenze imigaqo exela–

    a.  inkqubo emayilandelwe yeentlanganiso ekusebenza kuzo esi
        Sihlomelo;

    b.  imisebenzi yomntu owongamelayo kwintlanganiso, neyomntu oncedisa
        umntu owongamelayo;

    c.  ifomu emakusetyenziswe yona ukukhetha;

    d.  nendlela emaluqhutywe ngayo uvoto.

> \(2) Le migaqo mayenziwe yaziwe ngendlela egqitywe yiJaji eyiNtloko.

##### iCandelo B

> **Indlela Emayisetyenziswe Yokugqiba Ngothabatho-nxaxheba Lwamaqela
> Kumagqiza Amaphondo AkwiBhunga lamaPhondo leZwelonke**

1.  Ukuthi bangaphi abathunywa kwigqiza lephondo elikwiBhunga lamaPhondo
    leZwelonke elinelungelo lokuba nabo iqela, makugqitywe
    ngokuphinda-phinda kalishumi inani lezihlalo elinalo iqela kwindlu
    yowiso-mthetho yephondo, size isiphumo sahlulwe ngenani

> lezihlalo kwindlu yowiso-mthetho, kongezwe isinye.

1.  Ukuba xa kubalwa ngokwesiqendu 1 kubakho ukratya ongaginywayo
    ngabathunywa ababelwe kwiqela ngokwesiqendu 1, ukratya
    makakhuphisane nabanye ookratya abafana naye abakhoyo kwelinye iqela
    okanye kwamanye amaqela, baze abathunywa abangabiwanga kwigqiza
    babelwe iqela okanye amaqela ngokolandelelwano loyena
    kratya uphezulu.

2.  Ukuba ookratya abakhuphisanayo abaxelwe kwisiqendu 2 bayalingana,
    abathunywa abangabiwanga kwigqiza mababelwe kwiqela okanye kumaqela
    abakwanaloo kratya, kulandelelaniswe ukusuka kwelona nani liphezulu
    ukuya kwelona nani liphantsi leevoti libhaliweyo laloo maqela
    kunyulo oludlulileyo lwendlu yowiso-mthetho
    yephondo echaphazelekayo.

> \[Isiqendu 3 songezwa sisiqendu 2 soMthetho Wesine Wokwenz’Utshintsho
> KuMgaqo-siseko ka-1999, saza sathatyathelw’indawo sisiqendu 3
> soMthetho Wethoba Wokwenz’Utshintsho KuMgaqo-siseko ka-2002,
> nasisiqendu 5(a) soMthetho Weshumi Elinesine Wokwenz’Utshintsho
> KuMgaqo-siseko
>
> ka-2008.\]

1.  Ukuba aliqela amaqela anokratya ofanayo awathi aba nenani
    elilinganayo leevoti kunyulo oludlulileyo lwendlu yowiso-mthetho
    echaphazelekayo, indlu yowiso-mthetho echaphazelekayo mayibabele
    abathunywa abangabiwanga kwiqela elinokratya okwangako ngendlela
    evisisana nentando yesininzi.

> \[Isiqendu 4 songezwa sisiqendu 5(b) soMthetho Weshumi Elinesine
> Wokwenz’Utshintsho KuMgaqo- siseko ka-2008.\]

ISIHLOMELO 4
============

IMIMANDLA YENTSEBENZO EZINEGUNYA KUYO ZONKE IZINDLU ZOWISO-MTHETHO – EYEZWELONKE NEZAMAPHONDO
---------------------------------------------------------------------------------------------

##### iCandelo A

-   Ukulawulwa kwamahlathi emvelo

-   Ulimo

-   Izikhululo zeenqwelo-moya ezingezizo ezamazwe ngamazwe nezelizwe

-   Ukulawulwa kwezilwanyana nezifo zazo

-   Iikhasino, imidyarho, ukungcakaza, ngaphandle kweelothari
    neetafilana zemidlalo

-   Ukukhuselwa kwabathengi

-   Imicimbi yenkcubeko

-   Ukulawulwa kweentlekele

-   Imfundo kuwo onke amanqanaba, ngaphandle kwemfundo yamaziko emfundo
    ephakamileyo

-   Okusingqongileyo

-   Iinkonzo zempilo

-   Izindlu

-   Umthetho wemveli nomthetho wesintu, ngokulawulwa siSahluko 12
    soMgaqo-siseko

-   Ukukhuthazwa kwemizi-mveliso

-   Inkqubo yeelwimi nokulawulwa kweelwimi ezisemthetweni ukuya kuthi
    xhaxhe kumda ovunyelwa kokutshiwo sisiqendu 6 soMgaqo-siseko wokuba
    izindlu zowiso-mthetho zamaphondo ziwise umthetho ngale mibandela

-   Iinkonzo zamajelo eendaba ezilawulwa ngqo okanye ezinikwa
    ngoorhulumente bamaphondo, ngokulawulwa sisiqendu 192

-   Ukongiwa kwendalo, ngaphandle kwemiyezo yelizwe, imiyezo yelizwe
    yemithi neentyatyambo, nobuncwane bezinto zaselwandle

-   Amapolisa, ukuya kuthi xhaxhe kumda ovunyelwa kokutshiwo siSahluko
    11 soMgaqo- siseko kwinto yokuba izindlu zowiso-mthetho zamaphondo
    zinokuwis’umthetho ngamapolisa

-   Ukulawulwa kongcoliso

-   Ukuphuhliswa kwabemi

-   Imirhumo yokudluliselwa kobunini bemihlaba nemizi

-   Amashishini karhulumente wephondo ngokumayela nemimandla yentsebenzo
    ekwesi Sihlomelo nakwiSihlomelo 5

-   zithuthi zikawonkewonke

-   Imisebenzi eyenziwa ngurhulumente ngokumayela neemfuno zamasebe
    oorhulumente bamaphondo ekufezeni kwabo iimbopheleleko zokulawula
    imisebenzi eyabelwe wona ngokukhethekileyo ngokoMgaqo-siseko okanye
    omnye umthetho

-   Ukucwangciswa nokuphuhliswa kweengingqi

-   Ukulawulwa kwezithuthi ezindleleni

-   Ukulondolozwa komhlaba

-   Ukhenketho

-   Urhwebo

-   Ubunkokeli bomthonyama, ngokulawulwa siSahluko 12 soMgaqo-siseko

-   Ukuphuhliswa kweedolophu namaphandle

-   Ukukhutshelwa kweenqwelo-mafutha amaphepha-mvume

-   Iinkonzo zentlalo-ntle

##### iCandelo B

> Nale micimbi ilandelayo yoorhulumente basekuhlaleni ukuya kuthi xhaxhe
> koko kuchazwe kwisiqendu 155(6)(a) nese-(7):

-   Ungcoliso lomoya

-   Imimiselo yaxa kusakhiwa

-   Izinto zokunonophelwa kwabantwana

-   Umbane negesi

-   Iinkonzo zokucinywa komlilo

-   Ukhenketho lwasekuhlaleni

-   Izikhululo zeenqwelo-moya zoomasipala

-   Ukucwangciswa koomasipala

-   Iinkonzo zempilo zoomasipala

-   Izithuthi zikawonkewonke zoomasipala

-   Imisebenzi eyenziwa ngurhulumente woomasipala ngokumayela neemfuno
    zoomasipala ekufezeni kwabo iimbopheleleko zabo zokulawula
    imisebenzi eyabelwe bona ngokukheth-

> ekileyo ngokwalo Mgaqo-siseko okanye omnye umthetho

-   Imidlalo yokungcakaza, izikhitshana, iintango eziselunxwemeni
    zokukhusela iziko- nqanawa, amangqameko namazibuko-nqanawa,
    kungaqukwanga ukulawulwa ukuhamba kweenqanawa zamazwe ngamazwe
    nezelizwe nemicimbi ehlobene noko

-   Ukulawulwa kwezikhukhula kwimimandla enezakhiwo

-   Imimiselo yorhwebo

-   Amanzi neenkonzo zogutyulo eziphelela kwiinkqubo zokunika amanzi
    anokuselwa namanzi angcolileyo asezindlwini nobuxhakaxhaka
    bokugutyulwa kwelindle

ISIHLOMELO 5
============

IMIMANDLA YENTSEBENZO EKUZIZINDLU ZOWISO-MTHETHO ZAMAPHONDO KUPHELA EZINEGUNYA KUYO
-----------------------------------------------------------------------------------

-   Iindawo zokuxhelela

-   Iinkonzo zeenqwelo zezigulana

##### \
iCandelo A

-   Oovimba abangengabo oovimba belizwe

-   Amathala eencwadi angengawo amathala eencwadi elizwe

-   Amaphepha-mvume eevenkile zotywala

-   Iimuziyam ezingezizo iimuziyam zelizwe

-   Izicwangciso zephondo

-   Imicimbi yenkcubeko yephondo

-   Iindawo nezinto zokuzihlaziya kwiphondo

-   Imidlalo kwiphondo

-   Iindlela nezithuthi kwiphondo

-   Iinkonzo zonyango lwezilwanyana, kungaqukwanga ukulawulwa kwalo
    msebenzi ufundelweyo

##### iCandelo B

> Nale micimbi yoorhulumente basekuhlaleni ilandelayo, ukuya kuthi
> xhaxhe kumda ochazwe kwisiqendu 156(6)(a) nese-(7):

-   Iibhitshi neendawo zokuzonwabisa

-   Izibhengezo ezibhaliweyo nokunanyathiselwa kwezibhengezo kwiindawo
    zikawonke- wonke

-   Imimandla yamadlaka, imizi yabangcwabi nokutshiswa kwezidumbu

-   Ukucoca

-   Ukulawulwa kwezinto ezicaphukisa uluntu

-   Ukulawulwa kwamashishini athengisela uluntu utywala

-   Iindawo zokugcinwa, nokunonophelwa nokungcwatywa kwezilwanyana

-   Ukubiya

-   ukukhutshelwa kwezinja amaphepha-mvume

-   ukukhutshelwa amaphepha-mvume kwamashishini athengisela uluntu
    ukutya noku- lawulwa kwawo

-   izinto ezenz’ubomi bube lula zasekuhlaleni

-   iindawo zemidlalo zasekuhlaleni

-   iindawo zemidlalo zasekuhlaleni

-   iimarike

-   iindawo zokuxhelela zikamasipala

-   imiyezo kamasipala nokuzihlaziya

-   iindlela zikamasipala

-   iingxolo

-   iindawo zokugcina izilwanyana ezithinjiweyo

-   iindawo zikawonkewonke

-   ukuthuthwa kwenkunkuma, iindawo zokulahlela inkunkuma, nokulahlwa
    kwenkunkuma

-   ukurhweba ezitratweni

-   ukukhanya ezitratweni

-   izithuthi neendawo zokupaka

ISIHLOMELO 6
============

AMALUNGISELELO EXESHA ELIPHAKATHI
---------------------------------

> \[ISihlomelo 6 senziwa utshintsho sisiqendu 6 soMthetho Wokuqala
> Wokwenz’Utshintsho KuMgaqo- siseko ka-1997, nasisiqendu 5 soMthetho
> Wesibini Wokwenz’Utshintsho KuMgaqo-siseko ka-1998, nasisiqendu 20
> soMthetho Wesithandathu Wokwenz’Utshintsho KuMgaqo-siseko ka-2001.\]

#### **Ukuchazwa kwamagama**

1.  Kwesi Sihlomelo, ngaphandle kokuba okunye okubhaliweyo kuso kubonisa
    ngenye indlela—

> “**iphandle**”yinxalenye yeRiphablikhi eyayisithi, ngaphambi kokuba
> uqalise ukusebenza uMgaqo-siseko wangaphambili, ithathwe ngokomthetho
> wepalamente woMzantsi-Afrika njengelizwe elizimele geqe okanye
> elizilawulayo;
>
> “**uMgaqo-siseko omtsha**”nguMgaqo-siseko weRiphablikhi
> yoMzantsi-Afrika ka-1996; “**imithetho yepalamente yenkqubo
> yakudala**”yimithetho yepalamente eyawiswa ngaphambi kokuba uqalise
> ukusebenza uMgaqo-siseko wangaphambili;
>
> “**uMgaqo-siseko wangaphambili**”nguMgaqo-siseko weRiphablikhi
> yoMzantsi-Afrika ka-1993 (uMthetho 200 ka-1993);

#### **Ukuqhutyelwa phambili komthetho okhoyo**

1.  \(1) Wonke umthetho owawusebenza xa uMgaqo-siseko omtsha uqalisa
    ukusebenza uyaqhubeka usebenza, ngokulawulwa–

    a.  lulo naluphi na utshintsho okanye ukutshitshiswa;

    b.  nakuvisisana kwawo noMgaqo-siseko omtsha.

<!-- -->

(2) Imithetho yepalamente yenkqubo endala eqhubeka isebenza
    ngokwesiqendwana

> \(1) –

a.  ayisebenzi ngokuphangaleleyo, ngokommandla okanye ngezinye iindlela,
    okungaphezu kokuphangalala eyayinako ngaphambi kokuba uqalise
    ukusebenza uMgaqo-siseko wangaphambili, ngaphandle kokuba yathi
    kamva yenziwa utshintsho ukuze ibe nokusebenza okuphangaleleyo
    kunangaphambili; kwaye

b.  iqhubeka ilawulwa ngamagunya eyayilawulwa ngawo xa uMgaqo-siseko
    omtsha wawuqalisa ukusebenza, kodwa ke ngokulawulwa
    nguMgaqo-siseko omtsha.

#### **Ukuchazwa kwentsingiselo yemithetho yepalamente ekhoyo**

1.  \(1) Ngaphandle kokuba intsingiselo ayivisisani nokunye okubhaliweyo
    okanye ithi ibe yengafanelekanga nje ngokucacileyo, xa, nakuwuphi na
    umthetho wepalamente owawukho xa uMgaqo-siseko omtsha wawuqalisa
    ukusebenza, kuthethwa–

    a.  ngeRiphablikhi yoMzantsi-Afrika okanye iphandle (ngaphandle
        kwaxa

> kuthethwa ngommandla), mawuthathwe njengobhekisela kwiRiphablikhi
> yoMzantsi-Afrika phantsi koMgaqo-siseko omtsha;

a.  ngePalamente, ngeNdlu yoWiso-mthetho okanye ngeNdlu yeeNgwevu,
    mawuthathwe njengobhekisela kwiPalamente, kwiNdlu yoWiso-mthetho
    okanye kwiBhunga lamaPhondo leZwelonke phantsi koMgaqo-siseko
    omtsha;

b.  kuMongameli, ngoSekela-Mongameli, ngoMphathiswa, ngoSekela-
    Mphathiswa, okanye iKhabhinethi, mawuthathwe njengobhekisela
    kuMongameli, kuSekela-Mongameli, kuMphathiswa, kuSekela-Mphathiswa
    okanye kwiKhabhinethi phantsi koMgaqo-siseko omtsha, ngokulawulwa
    sisiqendu 9 sesi Sihlomelo;

c.  ngoMongameli weNdlu yeeNgwevu, mawuthathwe njengobhekisela kuSihlalo
    weBhunga lamaPhondo leZwelonke;

d.  kwindlu yowiso-mthetho yephondo, kwiNkulumbuso, kuBaphathiswa
    bephondo okanye kuMphathiswa wephondo, mawuthathwe njengobhekisela
    kwindlu yowiso-mthetho yephondo, kwiNkulumbuso, kuBaphathiswa
    bephondo okanye kuMphathiswa wephondo phantsi koMgaqo-siseko omtsha,
    ngokulawulwa sisiqendu 12 sesi Sihlomelo; okanye

e.  kulwimi olusemthethweni okanye kwiilwimi ezisemthethweni,
    mawuthathwe njengobhekisela kulo naluphi na kwiilwimi
    ezisemthethweni phantsi koMgaqo-siseko omtsha.

<!-- -->

(2) Ngaphandle kokuba intsingiselo ayivisisani nokunye okubhaliweyo
    okanye ithi ibe yengafanelekanga nje ngokucacileyo, xa, kuyo nayiphi
    na imithetho yepalamente eseleyo yenkqubo endala, kuthethwa–

    a.  ngePalamente, ngeNdlu yePalamente okanye ngendibano
        yowiso-mthetho okanye ngequmrhu leRiphablikhi okanye lephandle,
        mawuthathwe njengokubhekisela–

        i.  kwiPalamente phantsi koMgaqo-siseko omtsha, ukuba ukulawulwa
            kwaloo mthetho wepalamente kuye, ngokoMgaqo-siseko
            wangaphambili, okanye ngokwesi Sihlomelo, kwafuduselwa
            kurhulumente wezwelonke; okanye

        ii. kwindlu yowiso-mthetho yephondo, ukuba ukulawulwa kwaloo
            mthetho wepalamente kuye, ngokoMgaqo-siseko wangaphambili
            okanye ngokwesi Sihlomelo, kwafuduselwa kurhulumente
            wephondo; okanye

    b.  ngoMongameli-Mbuso, ngeNkulu-Baphathiswa, ngoMlawuli okanye
        esinye isikhulu esiyintloko saseburhulumenteni, ngeKhabhinethi,
        ngeQumrhu laBaphathiswa okanye ngequmrhu loburhulumente
        leRiphablikhi, okanye ngephandle, mawuthathwe njengobhekisela–

        i.  kuMongameli phantsi koMgaqo-siseko omtsha, ukuba ukulawulwa
            kwaloo mthetho wepalamente kuye, ngokoMgaqo-siseko
            wangaphambili okanye ngokwesi Sihlomelo, kwafuduselwa
            kurhulumente wezwelonke; okanye

        ii. kwiNkulumbuso yephondo phantsi koMgaqo-siseko omtsha, ukuba
            ukulawulwa kwaloo mthetho wepalamente kuye, ngokoMgaqo-
            siseko wangaphambili, okanye ngokwesi Sihlomelo,
            kwafuduselwa kurhulumente wephondo.

#### **INdlu yoWiso-mthetho**

1.  \(1) Nabani na owayelilungu leNdlu yoWiso-mthetho okanye owayenesikhundla
    kuyo xa uMgaqo-siseko omtsha wawuqalisa ukusebenza, uba lilungu leNdlu
    yoWiso- mthetho okanye uba nesikhundla kuyo phantsi koMgaqo-siseko
    omtsha, kwaye uba nesikhundla njengelungu okanye njengomntu onesikhundla
    ngokoMgaqo-siseko omtsha.

<!-- -->

(2) INdlu yoWiso-mthetho njengoko yakhiwe ngokwesiqendwana (1)
    mayithathwe njengenyulwe phantsi koMgaqo-siseko omtsha ixesha
    eliphela ngomhla wama-30 kuEpreli 1999.

(3) INdlu yoWiso-mthetho inamalungu angama-400 kulo lonke ixesha layo
    eliphela ngomhla wama-30 kuEpreli 1999, ngokulawulwa sisiqendu 49(4)
    soMgaqo-siseko omtsha.

(4) Imigaqo nemiyalelo yeNdlu yoWiso-mthetho esebenzayo xa uMgaqo-siseko
    omtsha uqalisa ukusebenza, iyaqhubeka isebenza, ngokulawulwa lulo
    naluphi na utshintsho olunokwenziwa okanye utshitshiso.

#### **Imisebenzi engagqitywanga ephambi kwePalamente**

1.  \(1) Nayiphi na imisebenzi engagqitywanga ephambi kweNdlu yoWiso-mthetho
    xa uMgaqo-siseko omtsha uqalisa ukusebenza makuqhutyekwe nayo
    ngokoMgaqo- siseko omtsha.

> \(2) Nayiphi na imisebenzi engagqitywanga ephambi kweNdlu yeeNgwevu xa
>
> uMgaqo-siseko omtsha uqalisa ukusebenza mayibhekiswe kwiBhunga
> lamaPhondo leZwelonke, lize iBhunga liqhubeke naloo misebenzi
> ngokoMgaqo-siseko omtsha.

#### **Unyulo kwiNdlu yoWiso-mthetho**

1.  \(1) Akukho lunyulo lweNdlu yoWiso-mthetho omaluqhutywe ngaphambi komhla
    wama-30 kuEpreli 1999 ngaphandle kokuba iNdlu ichithiwe
    ngokwesiqendu 50(2) emva kwesindululo sokungamthembi uMongameli
    ngokwesiqendu 102(2) soMgaqo-siseko omtsha.

<!-- -->

(2) Ukusebenza kwesiqendu 50(1) soMgaqo-siseko omtsha kuxhonyiwe kude
    kube ngumhla wama-30 kuEpreli 1999.

(3) Nangona watshitshiswayo uMgaqo-siseko wangaphambili, iSihlomelo 2
    saloo Mgaqo-siseko esithe senziwa utshintsho siSongezo sesi
    Sihlomelo, siyasebenza–

    a.  kunyulo lokuqala lweNdlu yoWiso-mthetho phambi koMgaqo-siseko
        omtsha;

    b.  ekulahlekelweni bubulungu beNdlu kwiimeko ezingezizo ekuthethwe
        ngazo kwisiqendu 47(3) soMgaqo-siseko omtsha;

    c.  nasekuvalweni kwezithuba kwiNdlu, nasekuxabangelweni,
        ekuqwalaselweni ngokutsha, nasekusetyenzisweni koluhlu lwamaqela
        okuvalwa kwezithuba, de kube lunyulo lwesibini lweNdlu phantsi
        koMgaqo-siseko omtsha.

(4) Ukusebenza kwesiqendu 47(4) soMgaqo-siseko omtsha kuyaxhonywa kude
    kube lunyulo lwesibini lweNdlu yoWiso-mthetho phantsi
    koMgaqo-siseko omtsha.

#### **IBhunga lamaPhondo leZwelonke**

1.  \(1) Kwixesha eliphela ngaphambili nje kokuba kube kukuhlala kokuqala
    kwendlu yowiso-mthetho yephondo kwasemva konyulo lwayo lokuqala phantsi
    koMgaqo- siseko omtsha–

    a.  ubungakanani bokumelwa kweqela kwigqiza lephondo elikwiBhunga

lamaPhondo leZwelonke mabulingane nobungakani ekwathi kubo amalungu
endlu yeengwevu ali-10 ephondo akhethwa ngokwesiqendu 48 soMgaqo- siseko
wangaphambili; kananjalo

a.  ukwabelwa kwabathunywa abasisigxina nabathunywa nabathunywa
    abakhethekileyo kumaqela amelweyo kwindlu yowiso-mthetho yephondo,
    kungale ndlela ilandelayo:

  -----------------------------------------------------------------------------------------
  > **IPHONDO**          > **ABATHUNYWA ABASISIGXINA**   > **ABATHUNYWA ABAKHETHEKILEYO**
  ---------------------- ------------------------------- ----------------------------------
  > 1\. iMpuma-Koloni    > ANC 5                         > ANC 4
                         >                               
                         > NP 1                          

  > 2\. iFreyistata      > ANC 4 FF1 NP 1                > ANC 4

  > 3\. iRhawutini       > ANC 3                         > ANC 3
                         >                               >
                         > DP 1                          > NP 1
                         >                               
                         > FF 1                          
                         >                               
                         > NP 1                          

  > 4\. iKwaZulu-Natal   > ANC 1                         > ANC 2
                         >                               >
                         > DP 1                          > IFP 2
                         >                               
                         > IFP 3                         
                         >                               
                         > NP 1                          

  > 5\. iMpumalanga      > ANC 4                         > ANC 4
                         >                               
                         > FF 1                          
                         >                               
                         > NP 1                          
  -----------------------------------------------------------------------------------------

  ------------------------------------------------------------------------------------------
  > **IPHONDO**           > **ABATHUNYWA ABASISIGXINA**   > **ABATHUNYWA ABAKHETHEKILEYO**
  ----------------------- ------------------------------- ----------------------------------
  > 6\. uMntla-Koloni     > ANC 3                         > ANC 2
                          >                               >
                          > FF 1                          > NP 2
                          >                               
                          > NP 2                          

  > 7\. iPhondo loMntla   > ANC 6                         > ANC 4

  > 8\. uMntla-Ntshona    > ANC 4                         > ANC 4
                          >                               
                          > FF 1                          
                          >                               
                          > NP 1                          

  > 9\. iNtshona-Koloni   > ANC 2                         > ANC 1
                          >                               >
                          > DP 1                          > NP 3
                          >                               
                          > NP 3                          
  ------------------------------------------------------------------------------------------

(2) Iqela elimelweyo kwindlu yowiso-mthetho yephondo–

    a.  malikhethe abathunywa balo abasisigxina libakhetha kubantu
        ababengamalungu eNdlu yeeNgwevu xa uMgaqo-siseko omtsha
        wawuqalisa ukusebenza, nabafumanekayo ukuba bakhonze
        njengabathunywa abasisigxina; kananjalo

    b.  linokukhetha abanye abantu ukuba babe ngabathunywa abasisigxina
        ukuba abekho abafumanekayo kumalungu alo akuqala eNdlu yeeNgwevu
        okanye ukuba alanelanga inani lawo elifumanekayo.

(3) Indlu yowiso-mthetho yephondo mayimisele abathunywa bayo
    abasisigxina ngokuvumelana nokhetho lwamaqela.

(4) Isiqendwana (2) nese-(3) zisebenza kuphela kumiselo lokuqala
    lwabathunywa abasisigxina kwiBhunga lamaPhondo leZwelonke.

(5) Isiqendu 62(1) soMgaqo-siseko omtsha asisebenzi ekukhethweni
    nasekumiselweni kwababengamalungu eNdlu yeeNgwevu bemiselwa
    njengabathunywa abasisigxina ngokwesi siqendu.

(6) Imigaqo nemiyalelo yeNdlu yeeNgwevu esebenzayo xa uMgaqo-siseko
    omtsha uqalisa ukusebenza, mayisetyenziswe mayela nemisebenzi
    yeBhunga leZwelonke kangangoko enokuthi isetyenziswe, ngokulawulwa
    lulo naluphi na utshintsho olwenziweyo okanye ukutshitshiswa.

#### **Ababengamalungu eNdlu yeeNgwevu**

1.  \(1) Umntu owayelilungu leNdlu yeeNgwevu ongamiselwanga njengomthunywa
    osisigxina kwiBhunga lamaPhondo leZwelonke unelungelo lokuba lilungu
    elipheleleyo elivotayo lendlu yowiso-mthetho yephondo awakhethwa kulo
    loo mntu njengelungu leNdlu yeeNgwevu ngokwesiqendu 48
    soMgaqo-siseko wangaphambili.

<!-- -->

(2) Ukuba umntu owayelilungu leNdlu yeeNgwevu ukhetha ukungabi lilungu
    lendlu yowiso-mthetho yephondo, loo mntu uthathwa njengoziyekeleyo
    ukuba lilungu leNdlu yeeNgwevu ngemini engaphambi kokuba
    uMgaqo-siseko omtsha uqalise ukusebenza.

(3) Umvuzo, iimalana ezisecaleni namaqithiqithi omntu owayelilungu
    leNdlu yeeNgwevu omiselwe njengomthunywa osisigxina okanye
    njengelungu lendlu yowiso-mthetho yephondo, awunakuphungulwa umvuzo
    wakhe, neemalana ezisecaleni namaqithiqithi ngenxa nje yokuba
    emiselwe njengomthunywa osisigxina okanye njengelungu lendlu
    yowiso-mthetho yephondo.

#### **Urhulumente wezwelonke**

1.  \(1) Nabani na owayenguMongameli, enguSekela-Mongameli okulawulo,
    enguMphathiswa okanye enguSekela-Mphathiswa phantsi koMgaqo-siseko
    wangaphambili xa uMgaqo-siseko omtsha wawuqalisa ukusebenza, uyaqhubeka
    ekweso sikhundla ngokoMgaqo-siseko omtsha, kodwa ngokulawulwa
    sisiqendwana (2).

<!-- -->

(2) Kude kube ngumhla wama-30 kuEpreli 1999, isiqendu 84, 89, 90, 91, 93
    nesama-96 soMgaqo-siseko omtsha masithathwe njengesifundeka
    ngendlela ekuchazwe ngayo kwiSongezelelo B sesi Sihlomelo.

(3) Isiqendwana (2) asimthinteli uMphathiswa owayelilungu leNdlu
    yeeNgwevu xa uMgaqo-siseko omtsha wawuqalisa ukusebenza ukuba
    aqhubeke enguMphathiswa ekuthethwe ngaye kwisiqendu 91(1)(a)
    soMgaqo-siseko omtsha, ngendlela esi siqendu esifundeka ngayo
    kwiSongezelelo B.

#### **Izindlu zowiso-mthetho zamaphondo**

1.  \(1) Nabani na owayelilungu okanye enesikhundla kwindlu yowiso-mthetho
    yephondo xa uMgaqo-siseko omtsha wawuqalisa ukusebenza, uba lilungu
    okanye uba nesikhundla kwindlu yowiso-mthetho yelo phondo phantsi
    koMgaqo-siseko omtsha, kwaye uba sesikhundleni njengelungu okanye
    njengomntu onesikhundla ngokoMgaqo-siseko omtsha nangokomgaqo-siseko
    wephondo onokuthi uqulunqwe.

<!-- -->

(2) Indlu yowiso-mthetho yephondo eyakhiwe ngokwesiqendwana (1)
    mayithathwe njengenyulwe phantsi koMgaqo-siseko omtsha kude kube
    lixesha eliphela ngomhla wama-30 kuEpreli 1999.

(3) Kude kube lixesha lokuphela kwayo eliphela ngomhla wama-30 kuEpreli
    1999, nangokulawulwa sisiqendu 108(4), indlu yowiso-mthetho yephondo
    inamalungu alinani eliqingqelwe loo dnlu yowiso-mthetho phantsi
    koMgaqo-siseko wangaphambili kunye nenani labantu ababengamalungu
    eNdlu yeeNgwevu abathi baba ngamalungu endlu yowiso-mthetho
    ngokwesiqendu 8 sesi Sihlomelo.

(4) Imigaqo nemiyalelo yendlu yowiso-mthetho yephondo eyayisebenza xa
    uMgaqo- siseko omtsha wawuqalisa ukusebenza iyaqhubeka isebenza,
    ngokulawulwa lulo naluphi na utshintsho olunokwenziwa
    okanye ukutshitshiswa.

#### **Unyulo lwezindlu zowiso-mthetho zamaphondo**

1.  \(1) Nangona watshitshiswayo uMgaqo-siseko wangaphambili, iSihlomelo 2
    saloo Mgaqo-siseko, njengoko senziwa utshintsho siSongezelelo A sesi
    Sihlomelo, siyasebenza–

    a.  kunyulo lokuqala lwendlu yowiso-mthetho yephondo phantsi
        koMgaqo-siseko omtsha;

    b.  ekulahlekelweni bubulungu bendlu yowiso-mthetho kwiimeko
        ezingezizo ezo kuthethwe ngazo kwisiqendu 106(3) soMgaqo-siseko
        omtsha;

    c.  nasekuvalweni kwezithuba kwindlu yowiso-mthetho,
        nasekuxabangelweni, ekuqwalaselweni ngokutsha
        nasekusetyenzisweni koluhlu lwamaqela okuvala izithuba, kude
        kube kunyulo lwesibini lwendlu yowiso-mthetho phantsi
        koMgaqo-siseko omtsha.

> \(2) Ukusebenza kwesiqendu 106(4) soMgaqo-siseko omtsha kuyaxhonywa
> ngokumayela nendlu yowiso-mthetho yephondo kude kube lunyulo lwesibini
> lwendlu yowiso-mthetho phantsi koMgaqo-siseko omtsha.

#### **Oorhulumente bamaphondo**

1.  \(1) Nabani na owayeyiNkulumbuso okanye enguMphathiswa wephondo xa
    uMgaqo-siseko omtsha wawuqalisa ukusebenza, uyaqhubeka ekweso sikhundla
    ngokoMgaqo-siseko omtsha nangokomgaqo-siseko wephondo onokuthi
    uqulunqwe, kodwa ngokulawulwa sisiqendwana (2).

> \(2) De ibe iNkulumbuso enyulwe emva konyulo lokuqala lwendlu
> yowiso-mthetho yephondo phantsi koMgaqo-siseko omtsha ithabatha
> isikhundla sayo, okanye de libe iphondo liqulunqa umgaqo walo,
> kuxhomekeke ekubeni kokuphi
>
> okwenzeka kuqala, isiqendu 132 nese-136 soMgaqo-siseko omtsha
> masithathwe njengesifundeka ngendlela echazwe kwiSongezelelo C sesi
> Sihlomelo.

#### **Imigaqo-siseko yamaphondo**

1.  Umgaqo-siseko wephondo ophunyezwe ngaphambi kokuba uMgaqo-siseko
    omtsha uqalise ukusebenza mawuvisisane nesiqendu 143
    soMgaqo-siseko omtsha.

#### **Ukwabelwa kwemithetho yepalamente kumaphondo**

1.  \(1) Umthetho wepalamente omayela nomcimbi owela kummandla wentsebenzo
    odweliswe kwiSihlomelo 4 okanye 5 soMgaqo-siseko omtsha nekwathi, xa

> uMgaqo-siseko omtsha uqalisa ukusebenza, wabe ulawulwa ligunya
> elingaphakathi kurhulumente wezwelonke, unokwabelwa nguMongameli,
> ngokwenza isihlokomiso, ewabela kwigunya elingaphakathi kurhulumente
> wephondo elichongwe ngaBaphathiswa bephondo.

(2) Ngokwemfuneko ekhoyo ukuze ukwabelwa komthetho wepalamente
    ngokwesiqendwana (1) kwenziwe ngempumelelo, uMongameli, ngokwenza
    isihlokomiso–

    a.  usenokwenz’utshintsho kumthetho wepalamente ngenjongo yokulawula

ukuchazwa kwentsingiselo yawo okanye ukusetyenziswa kwawo;

a.  xa ukwabelwa kungasebenzi kuwo wonke umthetho wepalamente,
    usenokuwutshitshisa aze awuqale ngokutsha, unotshintsho olwenziweyo
    okanye ungenalo ekuthethwe ngalo kwisiqendu (a), ezo nxalenye
    ekusebenza kuzo ukwabelwa okanye ngokobungakanani bokusebenza
    kolwabelo kuwo; okanye

b.  usenokuwulawula nawuphi na omnye umcimbi oyimfuneko ngenxa
    yokwabelwa, kuquka nokufuduswa kwabasebenzi, okanye ukufuduswa
    kwempahla, amatyala ekungenwe kuwo, amalungelo neembopheleleko,
    zisiya okanye zisuka kurhulumente wezwelonke okanye kowephondo
    okanye

> kwisebe likarhulumente, kwiziko lolawulo, kwinkonzo yokhuselo okanye
> elinye iziko.

(2) \(a) Ikopi yesihlokomiso ngasinye esikhutshwe ngokwesiqendwana (1)
    okanye (2) mayisiwe kwiNdlu yoWiso-mthetho nakwiBhunga lamaPhondo
    leZwelonke zingaphelanga iintsuku ezili-10 sipapashiwe isihlokomiso.

<!-- -->

(b) Ukuba zombini iNdlu yoWiso-mthetho neBhunga leZwelonke zithi
    ngokuthath’

> isigqibo zisichithe isihlokomiso okanye nayiphi na inxalenye yaso,
> isihlokomiso eso okanye inxalenye yaso iyaphelelwa, kodwa ibe
> ingachaphazeli–

i.  ukubhadla kwento eyenziwe ngokwesihlokomiso eso okanye
    ngokwenxalenye yaso ngaphambi kokuba siphelelwe; okanye

ii. ilungelo elizuziweyo okanye iimbopheleleko okanye ityala ekufuneka
    lithwalwe ngaphambi kokuba siphelelwe.

<!-- -->

(2) Xa umthetho wepalamente usabelwa ngokwesiqendwana (1), nanini na xa
    kumthetho wepalamente kubhekiselwa kwigunya elilawulayo, mawuthathwe
    njengobhekisela kwigunya owabelwe kulo.

(3) Nakuphi na ukwabelwa komthetho wepalamente ngokwesiqendu 235(8)
    soMgaqo-siseko wangaphambili, kuquka naluphi na utshintsho
    olwenziweyo okanye ukutshitshiswa nokuqulunqwa ngokutsha komthetho
    wepalamente, naso nasiphi na esinye isenzo esithathwe ngokwegunya
    leso siqendu, makuthathwe njengokwenziwe ngokwegunya lesi siqendu.

#### **Imithetho yepalamente ekhoyo engaphaya kwegunya lePalamente lokuwis’ imithetho**

1.  \(1) Igunya elingaphakathi kurhulumente wezwelonke elilawula nawuphi na
    umthetho wepalamente ongaphaya kwegunya lepalamente lokuwis’imithetho xa
    uMgaqo- siseko omtsha uqalisa ukusebenza, liqhubeka linalo igunya
    lokuyilawula loo mithetho yepalamente de yabelwe kwigunya elingaphakathi
    kurhulumente wephondo ngokwesiqendu 14 sesi Sihlomelo.

> \(2) Isiqendwana (1) siphelelwa emva kweminyaka emibini uqalisile
> ukusebenza uMgaqo-siseko omtsha.

#### **Iinkundla**

1.  \(1) Zonke iinkundla, kuquka neenkundla zeenkokeli zomthonyama, ezazikho
    xa uMgaqo-siseko omtsha wawuqalisa ukusebenza, ziyaqhubeka zisebenza,
    zisebenzisa negunya lazo ngokomthetho wepalamente osebenzayo kuzo, kwaye
    nabani na okwisikhundla sokuba ngumchopheli-matyala uyaqhubeka ekweso
    sikhundla ngokomthetho wepalamente osebenza ngokweso sikhundla,
    ngokulawulwa–

    a.  lulo naluphi na utshintsho olunokwenziwa okanye ukutshitshiswa
        kwaloo

mthetho wepalamente;

a.  nakukuvisisana kwawo noMgaqo-siseko omtsha.

<!-- -->

(2) \(a) INkundla yoMgaqo-siseko eyasekwa nguMgaqo-siseko wangaphambili iba
    yiNkundla yoMgaqo-siseko phantsi koMgaqo-siseko omtsha.

> \(b) ......
>
> \[Isiqendwana (b) sacinywa sisiqendu 20(a) soMthetho Wesithandathu
> Wokwenz’Utshintsho KuMgaqo-siseko ka-2001.\]

(2) \(a) ICandelo leZibheno leNkundla Ephakamileyo yoMzantsi-Afrika liba
    yiNkundla Ephakamileyo yeZibheno phantsi koMgaqo-siseko omtsha.

> \(b) ......
>
> \[Isiqendwana (b) sacinywa sisiqendu 20(a) soMthetho Wesithandathu
> Wokwenz’Utshintsho KuMgaqo-siseko ka-2001.\]

(2) \(a) Icandelo lephondo okanye lasekuhlaleni leNkundla Ephakamileyo
    yoMzantsi- Afrika okanye inkundla ephakamileyo yephandle okanye icandelo
    jikelele

> lenkundla enjalo liba yiNkundla Ephakamileyo phantsi koMgaqo-siseko
> omtsha, kungabi lutshintsho kummandla ophantsi kwayo, ngokulawulwa
> luhlengahlengiso oluxelwe kwisiqendwana (6).
>
> \(b) Nabani na okwisikhundla okanye othathwa njengokwisikhundla sokuba
> nguMongameli weeJaji, iSekela-Mongameli weeJaji okanye ijaji yenkundla
> ekuthethwe ngayo kwisiqendu (a) xa uMgaqo-siseko omtsha uqalisa
> ukusebenza, uba nguMongameli weeJaji, uSekela-Mongameli weeJaji okanye
> ijaji yaloo nkundla phantsi koMgaqo-siseko omtsha, ngokulawulwa
> luhlengahlengiso oluxelwe kwisiqendwana (6).

(2) Ngaphandle kokuba intsingiselo ayivisisani nokunye okubhaliweyo
    okanye ithi ibe yengafanelekanga nje ngokucacileyo, xa, kuwo nawuphi
    na umthetho wepalamente okanye inkqubo, kuthethwa–

    a.  ngeNkundla yoMgaqo-siseko phantsi koMgaqo-siseko wangaphambili,

> makuthathwe ngokuthi kuthethwa ngeNkundla yoMgaqo-siseko phantsi
> koMgaqo-siseko omtsha;

a.  ngeCandelo leZibheno leNkundla Ephakamileyo yoMzantsi-Afrika,
    makuthathwe ngokuthi kuthethwa ngeNkundla Ephakamileyo yeZibheno;
    naxa kuthethwa

b.  ngecandelo lephondo okanye lasekuhlaleni leNkundla Ephakamileyo
    yoMzantsi-Afrika okanye inkundla ephakamileyo yephandle okanye
    icandelo jikele laloo nkundla, makuthathwe ngokuthi kuthethwa
    ngeNkundla Ephakamileyo.

<!-- -->

(2) \(a) Kamsinya kangangoko kunokwenzeka emva kokuba uMgaqo-siseko omtsha
    uqalisile ukusebenza, zonke iinkundla, kuquka nobume bazo, nendlela
    ezakhiwe ngayo, nokusebenza, negunya lazo, nayo yonke imithetho
    yepalamente echaphazelekayo, mazihlengahlengiswe ngenjongo yokuba
    neenkundla ezifanelana neemfuneko zoMgaqo-siseko omtsha.

<!-- -->

(b) Ilungu leKhabhinethi eliphathiswe ukusingathwa kobulungisa, emva
    kokubonisana neKomishoni yeeJaji, malilulawule uhlengahlengiso
    ekuthethwa ngalo kwisiqendu (a).

<!-- -->

(2) \(a) Nabani na okwisikhundla, xa uMthetho Wokwenz’Utshintsho
    KuMgaqo-siseko weRiphablikhi yoMzantsi-Afrika ka-2001 uqalisa
    ukusebenza, ekwisikhundla sokuba-

<!-- -->

(i) nguMongameli weNkundla yoMgaqo-siseko, uba yiJaji eyiNtloko njengoko
    kuxelwe kwisiqendu 167(1) soMgaqo-siseko omtsha;

(ii) nguSekela-Mongameli weNkundla yoMgaqo-siseko, uba liSekela leJaji
    eyiNtloko njengoko kuxelwe kwisiqendu 167(1) soMgaqo-siseko omtsha;

(iii) yiJaji eyiNtloko, uba nguMongameli weNkundla Ephakamileyo
    yeZibheno njengoko kuxelwe kwisiqendu 168(1) soMgaqo-siseko omtsha;
    aze

(iv) oliSekela leNtloko yeeJaji abe nguSekela-Mongameli weNkundla
    Ephakamileyo yeZibheno njengoko kuxelwe kwisiqendu 168(1)
    soMgaqo-siseko omtsha.

    b.  Yonke imigaqo, imimiselo okanye okanye izalathiso ezenziwe
        nguMongameli weNkundla yoMgaqo-siseko okanye yiJaji eyiNtloko
        ebezisebenza ngaphambi nje kokuba kuqalise ukusebenza uMthetho
        Wokwenz’Utshintsho kuMgaqo- siseko weRiphablikhi
        yoMzantsi-Afrika ka-2001, ziyaqhubeka zisebenza de zibe
        zitshitshisiwe okanye zenziwa utshintsho.

    c.  Ngaphandle kokuba intsingiselo ayivisisani nokunye okubhaliweyo
        okanye ithi ibe yengafanelekanga nje ngokucacileyo, xa,
        nakuwuphi na umthetho okanye kwinkqubo kuthethwa ngeJaji
        eyiNtloko okanye ngoMongameli weNkundla yoMgaqo-siseko,
        makuthathwe ngokuthi kuthethwa ngeJaji eyiNtloko njengoko
        kuxelwe kwisiqendu 167(1) soMgaqo-siseko omtsha.

> \[Isiqendwana (7) songezwa sisiqendu 20(b) soMthetho Wesithandathu
> Wokwenz’Utshintsho KuMgaqo-siseko ka-2001.\]

#### **Amatyala abengekaqukunjelwa ephambi kweenkundla**

1.  Onke amatyala awayengekaqukunjelwa ephambi kwenkundla xa
    uMgaqo-siseko omtsha wawuqalisa ukusebenza, makaqukunjelwe
    ngokungathi uMgaqo-siseko omtsha awuqulunqwanga, ngaphandle kokuba
    ukwenziw kobulungisa kufunisa ngenye indlela.

#### **Igunya elitshutshisayo**

1.  \(1) Isiqendu 108 soMgaqo-siseko wangaphambili siyaqhubeka sisebenza de
    uMthetho wePalamente ekuthethwe ngawo kwisiqendu 179 soMgaqo-siseko
    omtsha uqalise ukusebenza. Esi siqendwana asikuchaphazeli ukumiselwa
    koMlawuli Wotshutshiso weZwelonke ngokwesiqendu 179.

> \(2) Umtshutshisi omkhulu osesikhundleni xa uMgaqo-siseko omtsha uqalisa
> ukusebenza uyaqhubeka esebenza ngokomthetho wepalamente osebenza kweso
> sikhundla, ngokulawulwa sisiqendwana (1).

#### **Izifungo nezibhambathiso**

1.  Umntu oqhubeka esesikhundleni ngokwesi Sihlomelo nothe
    wathath’isifungo sokungen’ esikhundleni okanye wenza isibhambathiso
    esinyanisekileyo phantsi koMgaqo-siseko wangaphambili,
    akanyanzelekanga ukuba asiphinde isifungo sokungen’esikhundleni
    okanye isibhambathiso esinyanisekileyo phantsi
    koMgaqo-siseko omtsha.

#### **Amanye amaziko angokoMgaqo-siseko**

1.  \(1) Kwesi siqendu elithi “iziko elingokoMgaqo-siseko”lithetha–

    a.  uMkhuseli woLuntu;

    b.  iKomishoni yamaLungelo oLuntu yaseMzantsi-Afrika;

> \[Isiqendu (b) senziwa utshintsho sisiqendu 4 soMthetho Wesibini
> Wokwenz’Utshintsho KuMgaqo- siseko ka-1998.\]

a.  iKomishoni Yokulingana Ngokwesini;

b.  uMphicothi-zimali-Jikelele;

c.  iBhanki EnguVimba YoMzantsi-Afrika; (f) iKomishoni yeeMali neeRhafu;

<!-- -->

(g) iKomishoni yeeJaji; okanye

(h) iBhodi yeeLwimi yoMzantsi-Afrika.

<!-- -->

(2) Iziko elingokoMgaqo-siseko elisekwe ngokoMgaqo-siseko wangaphambili
    liyaqhubeka lisebenza ngokomthetho wepalamente osebenza kulo, kwaye
    nabani na okwisikhundla sokuba lilungu lekomishoni, ilungu lebhodi
    yeBhanki EnguVimba okanye leBhodi yeeLwimi yaseMzantsi-Afrika,
    uMkhuseli woLuntu

> okanye uMphicothi-zimali-Jikelele xa uMgaqo-siseko omtsha uqalisa
> ukusebenza, uyaqhubeka esesikhundleni ngokomthetho wepalamente
> osebenza kweso sikhundla, ngokulawulwa–

a.  lulo naluphi na utshintsho olunokuthi lwenziwe okanye ukutshitshiswa
    kwaloo

> mthetho wepalamente; nangokulawulwa

a.  kukuvisisana kwawo noMgaqo-siseko omtsha.

<!-- -->

(2) Isiqendu 199(1), 200(1), (3) nese-(5) ukuya kwese-(11) nesama-201
    ukuya kwesama-206 soMgaqo-siseko wangaphambili ziyaqhubeka zisebenza
    zide zibe zitshitshisiwe ngumthetho wepalamente ophunyezwe
    ngokwesiqendu 75 soMgaqo-siseko omtsha.

(3) Amalungu eKomishoni yeeJaji ekuthethwe ngawo kwisiqendu 105(1)(h)
    soMgaqo- siseko wangaphambili ayayeka ukuba ngamalungu eKomishoni
    kusakumiselwa amalungu ekuthethwe ngawo kwisiqendu 178(1)(i)
    soMgaqo-siseko omtsha.

(4) \(a) IBhunga leVolkstaat elasekwa ngokoMgaqo-siseko wangaphambili
    liyaqhubeka lisebenza ngokomthetho wepalamente osebenza kulo kwaye
    nabani na osesikhundleni sokuba lilungu leBhunga xa uMgaqo-siseko
    uqalisa ukusebenza uyaqhubeka ekweso sikhundla ngokomthetho wepalamente
    osebenza kweso sikhundla, ngokulawulwa–

<!-- -->

(i) lulo naluphi na utshintsho olunokwenziwa okanye ukutshitshiswa

> kwaloo mthetho wepalamente; nakukulawulwa

(i) kukuvisisana kwawo noMgaqo-siseko omtsha.

\(b) Isiqendu 184A nese-184B(1)(a),(b) no-(d) soMgaqo-siseko
wangaphambili ziyaqhubeka zisebenza zide zibe zitshitshiswe nguMthetho
wePalamente ophunyezwe ngokwesiqendu 75 soMgaqo-siseko omtsha.

#### **Ukuwiswa kwemithetho yepalamente efunwa nguMgaqo-siseko**

1.  \(1) Xa uMgaqo-siseko omtsha ufuna ukuba kuwiswe umthetho wepalamente
    wezwelonke okanye wephondo, loo mthetho wepalamente mawuwiswe ligunya
    elifanelekileyo kungadanga kube lixesha elide ukususela kumhla
    wokuqalisa kokusebenza koMgaqo-siseko omtsha.

<!-- -->

(2) Isiqendu 198(b) soMgaqo-siseko omtsha asinakunyanzeliswa de kuwiswe
    umthetho ekuthethwe ngawo kweso siqendu.

(3) Isiqendu 199(3) soMgaqo-siseko omtsha asinakunyanzeliswa
    zingekapheli iinyanga ezintathu uwisiwe umthetho wepalamente
    ekuthethwe ngawo kwesi siqendu.

(4) Umthetho wepalamente wezwelonke ekucingwa ngawo kwisiqendu 217(3)
    soMgaqo-siseko omtsha mawumiswe ingekapheli iminyaka emithathu
    ukususela kumhla owaqalisa ngawo ukusebenza uMgaqo-siseko omtsha,
    kodwa ukungabikho kwalo mthetho wepalamente kweli thuba
    akukuthinteli ukuyenza isebenze inkqubo

> ekuthethwe ngayo kwisiqendu 217(2).

(2) De kube kuwiswe uMthetho wePalamente ekuthethwe ngawo
    kwisiqendu 65(2) soMgaqo-siseko omtsha, indlu yowiso-mthetho nganye
    yephondo inokuzenzela isigqibo ngenkqubo yayo ekuthi ngayo kuthiwe
    jize igunya kwigqiza layo lokuba livote egameni layo kwiBhunga
    lamaPhondo leZwelonke.

(3) De ube uwisiwe umthetho wepalamente ekuthethwe ngawo
    kwisiqendu 229(1)(b) soMgaqo-siseko omtsha, umasipala uqhubeka enalo
    igunya lokufuna irhafu nezinye iintlawulo awayenegunya lokuzifuna xa
    uMgaqo-siseko wawuqalisa ukusebenza.

#### **Ubunye besizwe noxolelwano**

1.  \(1) Kungakhathaliseki ukuba zithini na ezinye iinxalenye zoMgaqo-siseko
    omtsha, kwaye nangona watshitshiswayo uMgaqo-siseko wangaphambili, konke
    okutshiwoyo okuphathelele kuxolelo okuqulethwe kuMgaqo-siseko

> wangaphambili phantsi komxholo othi“UBunye beSizwe
> noXolelwano”kuthathwa njengokuyinxalenye yoMgaqo-siseko omtsha
> ngokwenjongo yePromotion of National Unity and Reconciliation Act 34
> ka-1995, eyathi yenziwa utshintsho, nangokwenjongo yokuba loo Mthetho
> uhlale usebenza.
>
> \(2) Ngokwenjongo yokusebena kwesiqendwana (1), umhla othi“6 Disemba
> 1993”, apho ubonakala khona kuMgaqo-siseko wangaphambili phantsi
> komxholo othi “National Unity and Reconciliation”, mawufundeke
> ngokuthi“11 Meyi 1994’.
>
> \[Isiqendwana 2 songezwa sisiqendu 3 soMthetho Wokuqala
> Wokwenz’Utshintsho KuMgaqo-siseko ka-1997.\]

#### **UMqulu wamaLungelo**

1.  \(1) Umthetho wepalamente wezwelonke ekucingwa ngawo kwisiqendu
    9(4), 32(2) nesama-33(3) soMgaqo-siseko omtsha mawuwiswe ingaphelanga
    iminyaka emithathu ukususela kumhla owaqalisa ngawo ukusebenza
    uMgaqo-siseko omtsha.

<!-- -->

(2) De kube kuwiswe umthetho wepalamente ekucingwa ngawo
    kwisiqendu 32(2) nesama-33(3) soMgaqo-siseko omtsha–

    a.  isiqendu 32(1) masithathwe njengesifundeka ngale ndlela:

> “(1) Wonke umntu unelungelo lokufikelela kuyo yonke ingcombolo egcinwe
> ngurhulumente okanye ngamacandelo akhe kulo naliphi na inqwanqwa

likarhulumente ukuba loo ngcombolo ifunekela ukusetyenziswa okanye
ukukhuselwa kwalo naliphi na kumalungelo akhe.”; kwaye

a.  isiqendu 33(1) nese-(2) masithathwe njengesifundeka ngale ndlela:
    ‘Wonke umntu unelungelo–

    a.  lokusingathwa ngokusemthethweni komcimbi wakhe ofun’isigqibo xa
        elinye lamalungelo akhe lichaphazeleka okanye lisongelwa;

    b.  lokusingathwa ngenkqubo enobulungisa komcimbi wakhe ofun’
        isigqibo xa elinye lamalungelo akhe okanye ulindelo lwakhe
        olufanelekileyo luchaphazeleka okanye lusongelwa;

    c.  lokunikwa izizathu ezibhaliweyo ngokusingathwa komcimbi wakhe
        ofun’ isigqibo ochaphazela elinye lamalungelo akhe, ngaphandle
        kokuba izizathu zeso sigqibo ziye zadandalaziswa
        esidlangalaleni;

    d.  nelokusingathwa komcimbi ofun’isigqibo ngendlela ethethelelekayo
        ngokumayela nezizathu ezinikiweyo xa elinye lamalungelo akhe
        lichaphazeleka okanye lisongelwa.”

<!-- -->

(2) Isiqendu 32(2) nesama-33(3) soMgaqo-siseko omtsha siyaphelelwa ukuba
    umthetho wepalamente ekucingwa ngawo kwezo ziqendu awuthi uwiswe
    kwisithuba seminyaka emithathu ukususela kumhla wokuqalisa
    koMgaqo-siseko omtsha ukusebenza.

#### **Imisebenzi yolawulo karhulumente neenkonzo zokhuseleko**

> 24\. (1) Isiqendu 82(4)(b), 215, 218(1), 219(1), 224 ukuya kwesama-228,
> 236(1), (2),
>
> (3), (6), (7)(b) nesesi(8), 237(1) nese-(2)(a) nesama-239(4)
> nesesi-(5) soMgaqo- siseko wangaphambili ziyaqhubeka zisebenza
> ngokungathi uMgaqo-siseko wangaphambili awuzange utshitshiswe,
> ngokulawulwa–

a.  lulo naluphi na utshintsho olunokwenziwa kwezo ziqendu njengoko
    kuchazwe

kwiSongezelelo D;

a.  lulo naluphi na olunye utshintsho okanye ukutshitshiswa kwezo
    ziqendu nguMthetho wePalamente ophunyezwe ngokwesiqendu 75
    soMgaqo-siseko omtsha; nangokulawulwa

b.  kukuvisisana kwazo noMgaqo-siseko omtsha.

<!-- -->

(2) IKomishoni yaBasebenzi bakaRhulumente neekomishoni zenkonzo
    yamaphondo ekuthethwe ngazo kwiSahluko 13 soMgaqo-siseko
    wangaphambili ziyaqhubeka

> zisebenza ngokweso Sahluko nomthetho wepalamente osebenza kuzo
> ngokungathi eso Sahluko asizange sitshitshiswe, de ibe iKomishoni
> neekomishoni zenkonzo yamaphondo zitshitshiswe nguMthetho wePalamente
> ophunyezwe ngokwesiqendu 75 soMgaqo-siseko omtsha.

(2) Ukutshitshiswa koMgaqo-siseko wangaphambili akusichaphazeli nasiphi
    na isihlokomiso esikhutshwe ngokwesiqendu 237(3) soMgaqo-siseko
    wangaphambili, kwaye nasiphi na isihlokomiso esinjalo siqhubeka
    sisebenza, ngokulawulwa–

    a.  lulo naluphi na utshintsho olunokwenziwa okanye ukutshitshiswa;

> nangokulalwulwa

a.  kukuvisisana kwaso noMgaqo-siseko omtsha.

#### **Okunye ukungafaneleki kwizindlu zowiso-mthetho**

25. \(1) Nabani na, xa wawuqalisa ukusebenza uMgaqo-siseko omtsha,
    owayethothoza isigwebo kwiRiphablikhi sokuvalelwa entolongweni ixesha
    elingaphezu kweenyanga ezili-12 engakhethiswanga fayini, akafaneleki
    ukuba abe lilungu leNdlu yoWiso-mthetho okanye lendlu
    yowiso-mthetho yephondo.

<!-- -->

(2) Ukungafaneleki komntu ngokwesiqendwana (1) –

    a.  kuyaphelelelwa ukuba ukufunyaniswa kwakhe enetyala kuyachithwa
        esakubhena, okanye ukuba isigwebo siyancitshiswa esakubhena sibe
        sisigwebo esingamenzi angafaneleki loo mntu;

    b.  kuphela emva kweminyaka emihlanu sigqityiwe isigwebo.

#### **Urhulumente wasekuhlaleni**

25. \(1) Kungakhathaliseki okutshiwo sisiqendu 151, 155, 156 nese-157
    soMgaqo-siseko omtsha –

    a.  okutshiwo yiLocal Government Transition Act 209 ka-1993,
        njengoko

> isenokuman’ukuthi yenziwe utshintsho ngumthetho wepalamente wezwelonke
> ovisisana noMgaqo-siseko omtsha, kuhlala kusebenza ngokumayela
> neBhunga likaMasipala de libe iBhunga likaMasipala elithabath’ indawo
> yelo Bhunga livakaliswe njengelinyuliweyo njengesiphumo sonyulo-
> jikelele lokuqala lwamaBhunga kaMasipala emva kokuqalisa ukusebenza
> koMgaqo-siseko omtsha; kwaye
>
> \[Isiqendwana (a) sathatyathelw’indawo sisiqendu 5(a) soMthetho
> Wesibini Wokwenz’Utshintsho KuMgaqo-siseko ka-1998.\]

a.  inkokeli yomthonyama yoluntu oluphila ngokomthetho wemveli nehlala
    kumhlaba okummandla webhunga lasekuhlaleni lethutyana, webhunga
    lasemaphandleni lethutyana okanye webhunga labameli lethutyana,
    ekuthethwe ngawo kwiLocal Government Transition Act ka-1993, nekuthe
    kwabonaka ukuba iyileyo ichazwe kwisiqendu 182 soMgaqo-siseko
    wangaphambili, inelungelo ngenxa yesikhundla sayo ukuba ibe lilungu
    lelo bhunga de libe iBhunga likaMasipala elithabath’indawo yelo
    bhunga libe libhengezwe njengelinyuliweyo njengesiphumo
    sonyulo-jikelele lokuqala lwamaBhunga kaMasipala emva kokuqalisa
    kokusebenza koMgaqo-siseko omtsha.

> \[Isiqendu (b) sathatyathelw’indawo sisiqendu 5(a) soMthetho Wesibini
> Wokwenz’Utshintsho KuMgaqo-siseko ka-1998.\]
>
> \(2) Isiqendu 245(4) soMgaqo-siseko wangaphambili siyaqhubeka sisebenza
> kude kuphelelwe ukusetyenziswa kweso siqendu. Isiqendu 16(5) nese-(6)
> seLocal Government Transition Act ka-1993 asinakutshitshiswa ngaphambi
> komhla wama- 30 kuEpreli 2000.
>
> \[Isiqendwana (2) senziwa utshintsho sisiqendu 5(b) soMthetho Wesibini
> Wokwenz’Utshintsho KuMgaqo-siseko ka-1998.\]

#### **Ukugcinwa kweMithetho yePalamente neMithetho yamaphondo**

25. Isiqendu 82 nese-124 soMgaqo-siseko omtsha azikuchaphazeli ukugcinwa
    kweMithetho yePalamente okanye kweMithetho yamaphondo ephunyezwe
    ngaphambi kokuqalisa koMgaqo-siseko omtsha ukusebenza.

#### **Ukubhaliswa kwempahla engenakufuduswa eyekarhulumente**

25. \(1) Kusakuveliswa isiqinisekiso ligunya elifanelekileyo esithi impahla
    engenakufuduswa eyekarhulumente yekarhulumente othile ngokwesiqendu 239
    soMgaqo-siseko wangaphambili, umgcini-zitayitile makakubhale oko
    encwadini efanelekileyo kwincwadi yobumnini okanye kolunye uxwebhu,
    ebhala loo mpahla engenakufuduswa egameni laloo rhulumente.

<!-- -->

(2) Akukho ntlawulo okanye mrhumo onokufunwa ngokubhaliswa
    okungokwesiqendwana (1).

ISONGEZELELO A
==============

UTSHINTSHO KWISIHLOMELO 2 SOMGAQO-SISEKO WANGAPHAMBILI
------------------------------------------------------

###### Isiqendu 1 sithatyathelw’ indawo sisiqendu esilandelayo:

> ‘1 Amaqela abhaliswe ngokomthetho wepalamente wezwelonke nakhuphisana
> kunyulo lweNdlu yowiso-mthetho, makakhethe abagqatswa bolo nyulo
> kwizintlu zabagqatswa ezilungiselelwe ngokwesi Sihlomelo
> nangokomthetho wepalamente wezwelonke.’

###### Isiqendu 2 sithatyathelw’ indawo sisiqendu esilandelayo:

> ‘2 Izihlalo kwiNdlu yoWiso-mthetho ngokwendlela ezigqitywe ngayo
> ngokwesiqendu 46 soMgaqo-siseko omtsha, ziza kuhlalwa ngale ndlela
> ilandelayo:

a.  isiqingatha sezihlalo zihlalwa kuthathwa kwizintlu zeengingqi
    ezingeniswe

> ngamaqela, kubekho inani eliqingqiweyo lezihlalo ezigcinelwe ingingqi
> nganye ngokwendlela ekugqitywe ngayo yiKomishoni yonyulo olulandelayo
> lweNdlu, kucingelwa ingcombolo efumanekayo esekelwe kwinzululwazi
> mayela nabavoti, nokumelwa ngabantu abachaphazelekayo;

a.  esinye isiqingatha sezihlalo sihlalwa kuthathwa kwizintlu zezwelonke
    ezingeniswe ngamaqela, okanye kuthathwa kwizintlu zeengingqi xa
    kungangeniswanga zintlu zezwelonke.’

###### Isiqendu 3 sithatyathelw’ indawo sisiqendu esilandelayo:

> ‘3 Izintlu zabagqatswa ezingeniswe liqela mazithi, sekukonke, zibe
> namagama angengaphezulu kwenani labagqatswa elilingana nenani
> lezihlalo kwiNdlu yoWiso- mthetho, kwaye uluhlu ngalunye
> maluwalandelelanise amagama ngendlela engenakuguqulwa efunwa liqela.’

###### Kwenziwa utshintsho kwisiqendu 5 ngokuthi amagama awandulela isiqendu (a) athatyathelw’ indawo ngamagama alandelayo:

> ‘5 Izihlalo ekuthethwe ngazo kwisiqendu 2(a) mazabiwe ngokwengingqi
> zisabelwa amaqela akhuphisana kunyulo, ngale ndlela ilandelayo’

1.  ###### Ukwenziwa kotshintsho kwisiqendu 6–

    a.  ngokuthi amagama awandulela isiqendu (a) athatyathelw’indawo
        ngamagama alandelayo:

> ‘6 Izihlalo ekuthethwe ngazo kwisiqendu 2(b) mazabelwe amaqela
> akhuphisana kunyulo, ngale ndlela ilandelayo:”; nangokuthi

a.  isiqendu (a) sithatyathelw’indawo sisiqendu esilandelayo:

> ‘(a) Iivoti emazibekho ngesihlalo ngasinye mazigqitywe ngokwahlula
> inani lilonke leevoti elifakwe elizweni lonke, lahlulwe ngenani
> lezihlalo kwiNdlu yoWiso- mthetho, kongezwe isinye, kuze kwisiphumo
> kongezwe isinye, kuyekwe amaqhekeza, oko kuya kuba linani elifunekayo
> leevoti ngesihlalo ngasinye.’

###### Kwenziwa utshintsho kwisiqendu 7(3) ngokuthi isiqendu (b) sithathelw’ indawo sisiqendu esilandelayo:

> ‘(b) Inani elifunekayo elenziwe utshintsho lwevoti ngesihlalo ngasinye
> maligqitywe ngokwahlula inani lilonke leevoti ezifakwe elizweni lonke,
> kususwe inani leevoti ezifakwe elizweni zifakelwa iqela ekuthethwe
> ngalo kwisiqendu (a), lisahlulwa ngenani lezihlalo kwiNdlu, kongezwe
> isinye, kususwe inani leevoti eligqibela labelwe elo qela
> ngokwesiqendu (a).’

###### Isiqendu 10 sithatyathelw’ indawo sisiqendu esilandelayo:

> ‘10 Inani lezihlalo kwindlu yowiso-mthetho yephondo nganye maligqitywe
> ngokwesiqendu 105 soMgaqo-siseko omtsha.’

###### Isiqendu 11 sithatyathelw’ indawo sisiqendu esilandelayo:

> ‘(11) Amaqela abhaliswe ngokomthetho wepalamente wezwelonke
> nakhuphisana kunyulo lwendlu yowiso-mthetho yephondo makakhethe
> abagqatswa bokunyulelwa kuloo ndlu yowiso-mthetho yephondo kwizintlu
> zephondo ezilungiselelwe ngokwesi Sihlomelo nangokomthetho wepalamente
> wezwelonke.’

###### Isiqendu 16 sithatyathelw’ indawo sisiqendu esilandelayo:

> “Ukuchongwa kwabameli

16\. (1) Emva kokuba ukubalwa kweevoti kugqityiwe, nenani labameli beqela
ngalinye kwenziwa isigqibo ngalo, saza nesiphumo sonyulo sabhengezwa
ngokwesiqendu 190 soMgaqo-siseko omtsha, iKomishoni mayithi,
zingaphelanga iintsuku ezimbini zolo bhengezo, ichonge kuluhlu ngalunye
lwabagqatswa, olupapashwe ngokomthetho wepalamente wezwelonke, abameli
beqela ngalinye elikwindlu yowiso-mthetho.

2.  Emva kokuchonga ngokwesiqendwana (1), ukuba igama lomgqatswa livela
    kuluhlu olungaphezu kolunye lweNdlu yoWiso-mthetho okanye luvela

> kwizintlu zako kokubini — kwiNdlu yoWiso-mthetho nakwindlu yowiso-
> mthetho yephondo (ukuba unyulo lweNdlu nolwendlu yowiso-mthetho
> yephondo lubakho ngaxesha-nye), abe loo mgqatswa efanele achongwe
> njengommeli ngaphezu kwesihlandlo esinye, iqela elingenise ezo zintlu
> malithi, zingaphelanga iintsuku ezimbini emva kokubhengeza, libonise
> iKomishoni ukuba loo mgqatswa uza kuchongwa koluphi na uluhlu okanye
> uza kukhonza kuyiphi na indlu yowiso-mthetho, ekuya kuthi xa kunjalo
> igama lomgqatswa licinywe kwezinye izintlu.

2.  IKomishoni mayipapashe ngoko nangoko uluhlu lwamagama abameli
    kwindlu yowiso-mthetho okanye kwizindlu zowiso-mthetho.’

###### Kwenziwa utshintsho kwisiqendu 18 ngokuthi isiqendu (b) sithatyathelw’ indawo sisiqendu esilandelayo:

> ‘(b) ummeli umiselwa njengomthunywa osisigxina kwiBhunga lamaPhondo
> leZwelonke.’

###### Isiqendu 19 sithatyathelw’ indawo sisiqendu esilandelayo:

> ‘19 Izintlu zabagqatswa beqela ekuthethwe ngazo kwisiqendu 16(1)
> zinokuxabangelwa kube kanye kuphela nangaliphi na ixesha kwiinyanga
> ezili-12 zokuqala emva komhla ekugqitywe ngawo ukuchongwa kwabameli
> ngokwesiqendu 16, ukuze kuvalwe izithuba ezisisingxungxo: kodwa ke
> ukuxabangela makwenziwe ekupheleni koluhlu’.

###### Isiqendu 23 sithatyathelw’ indawo sisiqendu esilandelayo:

> “Izithuba

23. \(1) Xa kuthi kubekho isithuba kwindlu yowiso-mthetho ekusebenza kuso esi
    Sihlomelo, iqela elalikhethe ilungu eliphumayo makube lilo elivala
    isithuba ngokukhetha umntu–

    a.  ogama lakhe livela kuluhlu lwabagqatswa elalikhethwe kulo ilungu

> eliphumayo ntlandlolo;

a.  nokwangumntu olandelayo ofanelekileyo ofumanekayo okuluhlu.

<!-- -->

(2) Ukhetho lokuvala isithuba malunikwe uSihlalo ngokubhala.

(3) Ukuba iqela elimelweyo kwindlu yowiso-mthetho liyaphela, aze
    amalungu azishiye izihlalo zawo ngenxa yesiqendu 23A(1), ezo zihlalo
    mazabelwe amaqela aseleyo, kubekho nje utshintsho oluyimfuneko,
    ngokungathi bekuzizihlalo ekuphulukwene nazo ngokwesiqendu 7
    okanye 14.’.

###### Kufakelwa isiqendu esilandelayo emva kwesiqendu 23:

> ‘Esinye isizathu sokulahlekelwa bubulungu kwizindlu zowiso-mthetho

23A. (1) Umntu ulahlekelwa bubulungu bendlu yowiso-mthetho ekusebenza
kuyo esi Sihlomelo ukuba loo mntu uyayeka ukuba lilungu leqela
elamkhethayo ukuba abe lilungu lendlu yowiso-mthetho.

(2) Nangona sisitsho oku esikutshoyo isiqendwana (1), naliphi na iqela
    lopolitiko elikhoyo lingalitshintsha igama lalo nangaliphi
    na ixesha.

(3) UMthetho wePalamente unokuthi, kungadanga kube lixesha elide emva
    kokuba uMgaqo-siseko omtsha uqalise ukusebenza, uphunyezwe

ngokwesiqendu 76(1) soMgaqo-siseko omtsha ukuze wenze utshintsho kwesi
siqendu nakwisiqendu 23 ukuze uxele indlela ekuza kuba nokwenzeka ngayo
ukuba ilungu lendlu yowiso-mthetho eliyeka ukuba lilungu leqela
elalikhethe elo lungu lihlale lililungu lendlu yowiso-mthetho.

(2) UMthetho wePalamente ekuthethwe ngawo kwisiqendwana (3)
    usenokuvumela nento yokuba–

    a.  naliphi na iqela elikhoyo libe liqela elinye nelinye iqela;
        okanye

    b.  naliphi na iqela lizale amanye amaqela..’

<!-- -->

1.  ###### Kucinywa isiqendu 24.

2.  **Kwenziwa utshintsho kwisiqendu 25–**

    a.  ngokuthi ukuchazwa kwegama elithi
        “iKomishoni”kuthatyathelw’indawo kukuchazwa kwegama
        okulandelayo:

> ‘‘iKomishoni’yiKomishoni yoNyulo ekuthethwe ngayo kwisiqendu 190
> soMgaqo- siseko omtsha;”; nangokuthi

a.  kufakelwe ukuchazwa kwegama okulandelayo emva kokuchazwa kwegama
    elithi “nationalist’:

> ‘‘uMgaqo-siseko omtsha’nguMgaqo-siseko weRiphablikhi yoMzantsi-Afrika
> ka- 1996’..

###### Kucinywa isiqendu 26.

> ISONGEZELELO B
>
> **URHULUMENTE WOBUNYE BELIZWE: KWINQWANQWA LEZWELONKE**

1.  **Isiqendu 84 soMgaqo-siseko omtsha sithathwa njengesinesi
    siqendwana esongeziweyo silandelayo:**

> ‘(3) UMongameli makabonisane nooSekela-Mongameli abakulawulo–

a.  ekuphuhlisweni nasekuphunyezweni kweenkqubo zorhulumente wezwelonke;

b.  kuyo yonke imicimbi ephathelele ekuphathweni kweKhabhinethi
    nasekwenziweni kwemisebenzi yeKhabhinethi;

c.  ekwabelweni kwemisebenzi kooSekela-Mongameli abakulawulo;

d.  ngaphambi kokuba amisele nawuphi na umntu ngokoMgaqo-siseko okanye
    ngokomthetho wepalamente, kuquka nokumiselwa kukanozakuzaku okanye
    abanye abameli belizwe;

e.  ngaphambi kokuba amisele iikomishoni zophando;

f.  ngaphambi kokuba athi makubekho uvavanyo-zimvo;

g.  naphambi kokuba axolele abonileyo.

###### Isiqendu 89 soMgaqo-siseko omtsha sithathwa njengesinesi siqendwana silandelayo:

> ‘(3) Isiqendwana (1) nese-(2) zisebenza nakuSekela-Mongameli
> okulawulo.’

###### Isiqendu (a) sesiqendu 90(1) soMgaqo-siseko omtsha sithathwa njengesifundeka ngale ndlela:

> ‘(a) USekela-Mongameli okulawulo ochongwe nguMongameli.’

###### Isiqendu 91 soMgaqo-siseko omtsha sithathwa njengesifundeka ngale ndlela:

> ‘ IKhabhinethi
>
> 91 (1) IKhabhinethi nguMongameli, ooSekela-Mongameli kunye –

(a) naBaphathiswa abangengaphezulu kwama-27 abangamalungu eNdlu
    yoWiso-mthetho nabamiselwe ngokwesiqendwana (8) nese-(12);

(b) noMphathiswa omnye ongelilo ilungu leNdlu yoWiso-mthetho yabali-175
    nomiselwe ngokwesiqendwana (13), kodwa kuxhomekeke ekubeni
    uMongameli, ebonisana nooSekela-Mongameli neenkokeli zamaqela
    athabath’inxaxheba, bakubona ukumiselwa koMphathiswa
    onjalo kufanelekile.

<!-- -->

(2) Iqela ngalinye elinezihlalo ezingama-80 ubuncinane kwiNdlu
    yoWiso-mthetho linelungelo lokuchonga uSekela-Mongameli limchonga
    kumalungu alo eNdlu.

(3) Ukuba alikho iqela okanye linye kuphela iqela elinezihlalo
    ezingama-80 okanye ngaphezulu kwiNdlu, iqela elinelona nani likhulu
    lezihlalo neqela elinenani elilandelayo ngobukhulu lezihlalo,
    ngalinye kuwo linelungelo lokuchonga uSekela- Mongameli kumalungu
    alo eNdlu.

(4) Esakuchongwa, uSekela-Mongameli usengakhetha ukuhlala elilungu
    leNdlu okanye ayeke ukuba lilo.

(5) USekela-Mongameli usenokusebenzisa amagunya kwaye makenze imisebenzi
    enikwe umntu okwisikhundla sokuba nguSekela-Mongameli eyinikwa
    nguMgaqo- siseko okanye imisebenzi eyabelwe umntu okweso
    sikhundla nguMongameli.

(6) USekela-Mongameli uba sesikhundleni–

    a.  kude kube ngumhla wama-30 kuEpreli 1999 ngaphandle kokuba
        uthatyathelw’indawo okanye ayekiswe liqela elinelungelo
        lokuchonga ngokwesiqendwana (2) nese-(3); okanye

    b.  de angene esikhundleni umntu onyulelwe ukuba nguMongameli emva
        konyulo lweNdlu yoWiso-mthetho lwangaphambi komhla wama-30
        kuEpreli 1999.

(7) Isithuba esikwisikhundla sikaSekela-Mongameli sinokuvalwa liqela
    elachonga loo Sekela-Mongameli.

(8) Iqela elinezihlalo ezingama-20 ubuncinane kwiNdlu yoWiso-mthetho
    nelithe lagqiba kwelokuba lithabath’inxaxheba kurhulumente
    womanyano, linelungelo lokunikwa elinye lamasebe eKhabhinethi okanye
    amasebe angakumbi abaza kumiselwa kuwo aBaphathiswa ekuthethwe ngabo
    kwisiqendwana (1)(a), ngokulingana nenani lezihlalo elinalo elo qela
    kwiNdlu yoWiso-mthetho xa kutheleksiwa nenani lezihlalo anazo amanye
    amaqela athabath’inxaxheba.

(9) Amasebe eKhabhinethi mawanikwe amaqela athabath’inxaxheba ngokwale
    ndlela ilandelayo:

    a.  inani elifunekayo lezihlalo zesebe ngalinye maliqingqwe
        ngokwahlula

> inani lezihlalo xa zizonke kwiNdlu yoWiso-mthetho ngenani lamasebe
> amabamiselwe kuwo aBaphathiswa kwisiqendwana (1)(a), kongezwe isinye;

a.  isiphumo esifumanekayo apho, xa kulahlwa amanani angamaqhezu, ukuba
    akho, linani elifunekayo lezihlalo kwisebe ngalinye;

b.  inani lamasebe amakanikwe iqela elithabath’inxaxheba liqingqwa
    ngokwahlula inani lezihlalo zizonke elinazo elo qela kwiNdlu
    yoWiso-mthetho, lahlulwe ngenani elifunekayo ekuthethwe ngalo
    kwisiqendu (b).

c.  isiphumo esifunekayo apho, ngokulawulwa sisiqendu (e) sibonisa inani
    lamasebe amakabelwe kwelo qela;

d.  xa ukusetyenziswa kwale ndlela ingentla kuvelisa ukratya
    ongaginywayo linani lamasebe abelwe kwiqela, ukratya ukhuphisana
    nabanye ookratya abafanayo abakwelinye iqela okanye amaqela, kuze
    kuthi ke naliphi na isebe okanye amasebe asalayo engabiwanga abelwe
    kwiqela okanye kumaqela lawo ngolandelelwano loyena kratya uphezulu.

<!-- -->

(2) Emva kokubonisana nooSekela-Mongameli kunye neenkokeli zamaqela
    athabath’ inxaxheba, uMongameli–

    a.  makenze isigqibo ngamasebe amakanikwe amaqela athabath’inxaxheba

> ngokwenani lamasebe anikwa wona ngokwesiqendu 9;

a.  kwisebe ngalinye makamisele ilungu leNdlu yoWiso-mthetho elilungu
    leqela elinikwe elo sebe ngokwesiqendu (a), emmisela
    njengoMphathiswa ophathiswe elo sebe;

b.  ukuba kuthi kube yimfuneko ngokwenjongo yoMgaqo-siseko okanye
    ngenjongo yokuba kubekho urhulumente olungileyo, makasitshintshe
    nasiphi na isigqibo esenziwe ngokwesiqendu (a), ngokulawulwa
    sisiqendwana (9);

c.  makamyekise nawuphi na umntu omiselwe ngokwesiqendu (b)–

    i.  ukuba uMongameli ucelwa ukuba enze njalo yinkokeli yeqela
        alilungu lalo uMphathiswa lowo; okanye

    ii. ukuba kuthi kube yimfuneko ngokwenjongo yoMgaqo-siseko okanye
        ngenjongo yokuba kubekho urhulumente olungileyo; okanye

d.  akasivale isithuba esikwisikhundla soMphathiswa, xa kuyimfuneko,
    ngokulawulwa sisiqendu (b).

<!-- -->

(2) Makusetyenziswe isiqendwana (10) ngomoya wokuba kubekho urhulumente
    womanyano, kwaye uMongameli kunye namanye amagosa mabafune
    ukuvumelana ngamaxesha onke ekusebenziseni eso siqendwana, kodwa ke
    ukuba akunakuvunyelwana–

    a.  ngokusetyenziswa kwegunya ekuthethwe ngalo kwisiqendu (a), (c)
        okanye (d)

> \(ii) kweso siqendwana, kuba sisigqibo sikaMongameli esigqibelayo;

a.  ngokusetyenziswa kwegunya ekuthethwe ngalo kwisiqendu (b), (d)(i)
    okanye (e) kweso siqendwana okuchaphazela umntu ongelilo ilungu
    leqela likaMongameli, isigqibo senkokeli yeqela alilungu lalo umntu
    lowo kuba siso esigqibelayo;

b.  nangokusetyenziswa kwegunya ekuthethwe ngalo kwisiqendu (b) okanye

> \(e) kweso siqendwana okuchaphazela umntu olilungu leqela likaMongameli,
> kuba sisigqibo sikaMongameli esigqibelayo.

(2) Ukuba nasiphi na isigqibo sokwabiwa kwamasebe siyatshintshwa
    ngokwesiqendwana (10)(c), aBaphathiswa abachaphazelekileyo mabaphume
    kumasebe abo, kodwa bayafaneleka, kwiimeko ekunokwenzeka kuzo, ukuba
    bamiselwe kwakhona kwamanye amasebe anikwe amaqela abo
    ngokwesigqibo esitshintshiweyo.

(3) UMongameli –

    a.  ebonisana noSekela-Mongameli kunye neenkokeli zamaqela athabath’
        inxaxheba–

        i.  makenze isigqibo ngesebe elithile loMphathiswa ekuthethwe
            ngalo kwisiqendwana (1)(b) xa kunokuthi kube ngenxa
            yesigqibo sikaMongameli ngokweso siqendwana (2);

        ii. makamisele kwelo sebe umntu ongelilo ilungu leNdlu
            yoWiso-mthetho, emmisela njengoMphathiswa ophathiswe elo
            sebe; aze

        iii. ukuba kuyimfuneko, avale isithuba kwelo sebe; okanye

    b.  emva kokubonisana noSekela-Mongameli neenkokeli zamaqela
        athabath’ inxaxheba, makamyekise nawuphi na umntu omiselwe
        ngokwesiqendu

> \(a) ukuba kuthi kube yimfuneko ngokwenjongo yoMgaqo-siseko okanye
> ngenjongo yokuba kubekho urhulumente olungileyo.

(2) Iintlanganiso zeKhabhinethi mazonganyelwe nguMongameli okanye, ukuba
    uMongameli uyalela ngolo hlobo, zonganyelwe nguSekela-Mongameli,
    kodwa ke ooSekela-Mongameli bongamela ngokubolekisana
    kwiintlanganiso zeKhabhinethi ngaphandle kokuba iimeko
    ezingxamisekileyo zikarhulumente nomoya okhoyo kurhulumente
    womanyano ufunisa ukuba kwenzeke ngenye indlela.

(3) IKhabhinethi mayisebenze ngendlela ecingela ubukho bomoya
    wokuvumelana omawubekho kurhulumente womanyano kunye nemfuneko
    yorhulumente osebenza ngempumelelo.”

###### Isiqendu 93 soMgaqo-siseko omtsha sithathwa njengesifundeka ngale ndlela:

> “Ukumiselwa kooSekela-Mphathiswa
>
> 93\. (1) Emva kokubonisana nooSekela-Mongameli kunye neenkokeli zamaqela
> athabath’inxaxheba kwiKhabhinethi, uMongameli usenokuvula izithuba
> zoosekela-mphathiswa.

(2) Iqela linelungelo lokunikwa isithuba esinye okanye ezingaphezu koko
    zoosekela-mphathiswa ngomlinganiselo ofanayo nangendlela efanayo
    awabiwa ngayo amasebe kwiKhabhinethi.

(3) Mayela nooSekela-Mphathiswa kusebenza okutshiwo kwisiqendu 91(10)
    ukuya kwese-(12), kubekho nje utshintsho oluyimfuneko, kwaye

> ekusebenziseni okutshiwo zezo ziqendu, xa kuthethwa ngoMphathiswa
> kweso siqendu okanye kuthethwa ngesebe, oko makuthathwe ngokuthi
> kuthethwa ngoSekela-Mphathiswa okanye isithuba sosekela-mphathiswa.

(2) Ukuba umntu umiselwa njengoSekela-Mphathiswa walo naliphi na isebe
    eliphathiswe uMphathiswa–

    a.  loo Sekela-Mphathiswa makathi, egameni loMphathiswa, asebenzise

> amagunya kwaye enze nemisebenzi eyabelwe loo Mphathiswa wepalamente
> okanye ngenye indlela, magunya lawo nemisebenzi leyo enokuthi yabelwe
> loo Sekela-Mphathiswa nguMphathiswa, kodwa ngokulawulwa yimiyalelo
> kaMongameli;

a.  xa, nakuwuphi na umthetho wepalamente, kuthethwa ngoMphathiswa, oko
    makuthathwe njengokuquka noSekela-Mphathiswa esebenza ngokwabelwa
    nguMphathiswa anguSekela-Mphathiswa wakhe, ngokwesiqendu (a).

<!-- -->

(2) Nanini na xa uSekela-Mphathiswa engekho okanye ngaso nasiphi na
    isizathu engenakukwazi ukusebenzisa amagunya esikhundla okanye
    ukwenza imisebenzi yesikhundla sakhe, uMongameli unokumisela nawuphi
    na omnye uSekela-Mphathiswa okanye nawuphi na omnye umntu ukuba
    abambele endaweni yaloo Sekela-Mphathiswa, ukuba enze yonke into
    okanye asebenzise igunya elixeliweyo okanye enze umsebenzi
    oxeliweyo.’

###### Isiqendu 96 soMgaqo-siseko omtsha sithathwa njengesinezi ziqendwana zilandelayo ezongeziweyo:

> ‘(3) Ngamnye kuBaphathiswa uphendula kuMongameli nakwiNdlu
> yoWiso-mthetho
>
> ngendlela abawasingatha ngayo amasebe abo, kwaye onke amalungu
> eKhabhinethi aphendula kwangaloo ndlela xa ewonke ngendlela ayenza
> ngayo imisebenzi karhulumente wezwelonke neenkqubo zakhe.

(4) ABaphathiswa mabawasingathe amasebe abo ngokwenkqubo
    egqitywe yiKhabhinethi.

(5) Ukuba uMphathiswa uyoyisakala ukulisingatha isebe ngokwenkqubo
    yeKhabhinethi, uMongameli usenokufuna ukuba loo Mphathiswa
    alisingathe isebe ngokwenkqubo.

(6) Ukuba uMphathiswa uyoyisakala ukwenza okufunwa nguMongameli
    ngokwesiqendwana (5), uMongameli usenokumshenxisa loo Mphathiswa–

    a.  ukuba nguMphathiswa ekuthethwe ngaye kwisiqendu 91(1)(a),
        emshenxisa

> emva kokubonisana noMphathiswa, kuze kuthi ukuba uMphathiswa lowo
> akalilo ilungu leqela likaMongameli okanye akayiyo inkokeli yeqela
> elithabath’ inxaxheba, amshenixise nasemva kokubonisana nenkokeli
> yeqela laloo Mphathiswa; okanye

a.  ukuba nguMphathiswa ekuthethwe ngaye kwisiqendu 91(1)(b), emva
    kokubonisana nooSekela-Mongameli kunye neenkokeli zamaqela
    athabath’ inxaxheba.’.

ISONGEZELELO C
==============

Urhulumente Womanyano: Kwinqwanqwa Lamaphondo
---------------------------------------------

###### Isiqendu 132 soMgaqo-siseko omtsha sithathwa njengesifundeka ngale ndlela:

> “ABaphathiswa bamaphondo
>
> 132 (1) ABaphathiswa bephondo yiNkulumbuso kwakunye namalungu angekho
> ngaphezu kwe-10 amiselwe nguMongameli ngokwesi siqendu.

(2) Iqela eline-10 ekhulwini ubuncinane lezihlalo kwindlu yowiso-mthetho
    yephondo nelithe lagqiba kwelokuba lithabath’inxaxheba kurhulumente
    womanyano, linelungelo lokwabelwa isebe okanye amasebe kurhulumente
    wephondo ngokulinganayo nenani lezihlalo elinazo kwindlu
    yowiso-mthetho ngokwenani lezihlalo anazo amanye
    amaqela athabath’inxaxheba.

(3) Amasebe kurhulumente wephondo mawabelwe kumaqela athabath’inxaxheba
    ngokwendlela efanayo echazwe kwisiqendu 91(9), kwaye ekusebenziseni
    loo ndlela, xa, kweso siqendu, kuthethwa–

    a.  ngeKhabhinethi, oko makuqondwe ngokuthi kuthethwa ngaBaphathiswa

> bephondo;

a.  ngoMphathiswa, oko makuqondwe ngokuthi kuthethwa ngoMphathiswa
    wephondo;

b.  ngeNdlu yoWiso-mthetho, oko makuqondwe ngokuthi kuthethwa ngendlu
    yowiso-mthetho yephondo.

<!-- -->

(2) Emva kokubonisana neenkokeli zamaqela athabath’inxaxheba,
    iNkulumbuso yephondo–

    a.  mayenze isigqibo ngamasebe amawanikwe amaqela athabath’inxaxheba

> ngokwenani lamasebe abelwe wona ngokwesiqendwana (3);

a.  makamisele kwisebe ngalinye ilungu lendlu yowiso-mthetho yephondo
    elililungu leqela elinikwe elo sebe ngokwesiqendu (a), alimisele
    libe nguMphathiswa wephondo ophathiswe elo sebe;

b.  ukuba kuthi kube yimfuneko ngokwenjongo yoMgaqo-siseko okanye
    ngenjongo yokuba kubekho urhulumente olungileyo, atshintshe nasiphi
    na isigqibo asenze ngokwesiqendu (a), kodwa ngokulawulwa
    sisiqendwana (3);

c.  ayekise nawuphi na umntu ammiseleyo ngokwesiqendu (b)–

    i.  ukuba iNkulumbuso icelwa ukuba yenze njalo yinkokeli yeqela
        alilungu lalo uMphathiswa wephondo lowo; okanye

    ii. ukuba kuthi kube yimfubeko ngokwenjongo yoMgaqo-siseko okanye
        ngenjongo yokuba kubekho urhulumente olungileyo; okanye

d.  makavale isithuba soMphathiswa wephondo, xa kuyimfuneko,
    ngokulawulwa sisiqendu (b).

<!-- -->

(2) Makusetyenziswe isiqendwana (4) ngomoya wokuba kubekho urhulumente
    womanyano, kwaye iNkulumbuso namanye amagosa achaphazelekayo
    mabafune ukuba kubekho ukuvumelana ngamaxesha onke ekusetyenzisweni
    kweso siqendwana, kodwa ke ukuba ukuvumelana akunakwenzeka–

    a.  ngokusetyenziswa kwegunya ekuthethwe ngalo kwisiqendu (a), (c),
        or (d)(ii)

kweso siqendwana, kuba sisigqibo seNkulumbuso esigqibelayo;

a.  ngokusetyenziswa kwegunya ekuthethwe ngalo kwisiqendu (b), (d)(i)
    okanye (e) kweso siqendwana okuchaphazela umntu ongelilo ilungu
    leqela leNkulumbuso, isigqibo senkokeli yeqela alilungu lalo loo
    mntu kuba siso esigqibelayo;

b.  ngokusetyenziswa kwegunya ekuthethwe ngalo kwisiqendu (b) okanye (e)
    kweso siqendwana okuchaphazela umntu olilungu leqela leNkulumbuso,
    kuba sisigqibo seNkulumbuso esigqibelayo.

<!-- -->

(2) Ukuba isigqibo esingokwabiwa kwamasebe siyatshintshwa
    ngokwesiqendwana (4) (c), amalungu achaphazelekayo makaphume
    kumasebe awo, kodwa ayafaneleka, kwiimeko ekunokwenzeka kuzo oko,
    ukuba amiselwe kwakhona kwamanye amasebe awabelwe amaqela awo
    ngokwesigqibo esitshintshiweyo.

(3) Iintlanganiso zaBaphathiswa bephondo mazonganyelwe yiNkulumbuso
    yelo phondo.

(4) ABaphathiswa bephondo mabasebenze ngendlela ecingela umoya
    wokuvumelana omawubekho kurhulumente womanyano, kwakunye nemfuneko
    yokuba urhulumente asebenze ngempumelelo.’

###### Isiqendu 136 soMgaqo-siseko omtsha sithathwa njengesiqulethe ezi ziqendwana ezongeziweyo zilandelayo:

> ‘(3) Ngamnye kuBaphathiswa bephondo uphendula kwiNkulumbuso nakwindlu
>
> yowiso-mthetho yephondo ngendlela abawasingethe ngayo amasebe abo
> ephondo,
>
> kuze kuthi bonke aBaphathiswa bephondo xa bebonke baphendule ngendlela
> abayenza ngayo imisebenzi karhulumente wephondo neenkqubo zakhe.

(4) ABaphathiswa bephondo mabawasingathe amasebe ephondo ngokwenkqubo
    egqitywe ngaBaphathiswa.

(5) Ukuba uMphathiswa wephondo uyoyisakala ukulisingatha isebe lakhe
    ngokwenkqubo yaBaphathiswa bephondo, iNkulumbuso isenokufuna ukuba
    loo Mphathiswa alisingathe iphondo ngokwaloo nkqubo.

(6) Ukuba uMphathiswa wephondo uyoyisakala ukwenza okufunwa yiNkulumbuso
    ngokwesiqendwana (5), iNkulumbuso isenokumshenxisa esikhundleni emva
    kokubonisana noMphathiswa lowo, kuze kuthi ukuba uMphathiswa lowo
    akalilo ilungu leqela leNkulumbuso okanye akayiyo inkokeli yeqela
    elithabath’inxaxheba, imshenxise emva kokubonisana nenkokeli yeqela
    laloo Mphathiswa.’

ISONGEZELELO D
==============

Imisebenzi Yolawulo Karhulumente Neenkonzo Zokhuseleko: Utshintsho Olwenziwa Kwiziqendu ZoMgaqo-siseko Wangaphambili
--------------------------------------------------------------------------------------------------------------------

1.  ###### Kwenziwa utshintsho kwisiqendu 218 soMgaqo-siseko wangaphambili–

    a.  ngokuthi kwisiqendwana (1) amazwi awandulela isiqendu (a)
        athatyathelw’ indawo ngamazwi alandelayo:

“(1) Ngokulawulwa yimiyalelo yoMphathiswa Wokhuseleko, uMkomishinala
weZwelonke uza kuba noxanduva—”;

a.  ngokuthi isiqendu (b) kwisiqendwana (1) sithatyathelw’indawo
    sisiqendu esilandelayo:

“(b) ukumiselwa kwabakomishinala bamaphondo;”;

a.  ngokuthi isiqendu (d) kwisiqendwana (1) sithatyathelw’indawo
    sisiqendu esilandelayo:

“(d) ukuphandwa nokuthintelwa kolwaphulo-mthetho olucwangcisiweyo okanye
ulwaphulo-mthetho olufuna uphando nothintelo kwilizwe lonke okanye
izakhono ezikhethekileyo;”; nangokuthi

a.  isiqendu (k) kwisiqendwana (1) sithatyathelw’indawo sisiqendu
    esilandelayo: “(k) ukusekwa kwamapolisa okulondoloz’ucwangco
    eluntwini kwilizwe lonke nokulondolozwa kwawo eza kuthiwa saa
    kuxhaswa uMkomishinala wePhondo nangokucelwa nguye.’

###### Kwenziwa utshintsho kwisiqendu 219 soMgaqo-siseko wangaphambili ngokuthi kwisiqendwana (1) amazwi awandulela isiqendu (a) athatyathelw’ indawo ngamazwi alandelayo:

> ‘(1) Ngokulawulwa sisiqendu 218(1), uMkomishinala wePhondo uza kuba
> noxanduva–.‘

###### Kwenziwa utshintsho kwisiqendu 224 soMgaqo-siseko wangaphambili ngokuthi imeko yoxhomekeko ekwisiqendwana (2) ithatyathelw’ indawo yimeko yoxhomekeko elandelayo:

> ‘“Kodwa ke kuxhomekeke ekubeni esi siqendwana siza kusebenza
> nakumalungu awo nawuphi na umkhosi oxhobileyo ongenise uluhlu lwawo
> lwabasebenzi emva kokuqalisa koMgaqo-siseko weRiphablikhi
> yoMzantsi-Afrika ka-1993 (uMthetho 200 ka-1993),
>
> kodwa ngaphambi kokwamkelwa koMgaqo-siseko omtsha ekuthethwe ngawo
> kwisiqendu 73 saloo Mgaqo-siseko, ukuba umbutho wopolitiko omi ngawo
> umkhosi lowo nophantsi kolawulo lwawo okanye onxulumene nawo noqhubela
> phambili iinjongo zawo waba nenxaxheba kwiBhunga leXesha loTshintsho
> okanye waba nenxaxheba kunyulo lokuqala lweNdlu yoWiso-mthetho
> nakwizindlu zowiso-mthetho zamaphondo phantsi koMgaqo-siseko
> oxeliweyo.’.

###### Kwenziwa utshintsho kwisiqendu 227 soMgaqo-siseko wangaphambili ngokuthi isiqendwana (2) sithatyathelw’ indawo sisiqendwana esilandelayo:

> ‘(2) UMkhosi woKhuselo weZwelonke mawusebenzise amagunya awo kwaye
> wenze imisebenzi yawo kuphela ukuba oko kuza kunceda ilizwe
> ngokweSahluko 11 soMgaqo-siseko weRiphablikhi yoMzantsi-Afrika
> ka-1996.’

1.  ###### Kwenziwa utshintsho kwisiqendu 236 soMgaqo-siseko wangaphambili–

    a.  ngokuthi isiqendwana (1) sithatyathelw’indawo sisiqendwana
        esilandelayo: ‘(1) inkonzo yaseburhulumenteni, isebe
        likarhulumente, iziko lolawulo okanye

> inkonzo yokhuseleko eyayisenza imisebenzi yoburhulumente ngaphambi nje
> kokuqalisa koMgaqo-siseko weRiphablikhi yoMzantsi-Afrika ka- 1996 (oza
> kubizwa emva koku ngokuthi nguMgaqo-siseko omtsha”), ziyaqhubeka
> zisebenza ngokomthetho wepalamente osebenzayo kuzo zide zibe
> zitshitshisiwe okanye zafakelwa kwiziko elifanelekileyo okanye
> zahlengahlengiswa okanye zamanywa nelinye iziko.’;

a.  ngokuthi isiqendwana (6) sithatyathelw’indawo sisiqendwana
    esilandelayo: ‘(6) (a) UMongameli usenokumisela iKomishoni ukuba
    iqwalasele ngokutsha

> ukubotshwa kwesivumelwano okanye ukwenziwa kotshintsho kuso,
> ukumiselwa okanye ukunyuselwa, okanye ukunikwa ixesha lokusebenza
> okanye umqathango wokusebenza okanye enye into eyinzuzo, eyenzeka
> phakathi komhla wama-27 kuEpreli 1993 nowama-30 kuSeptemba 1994 mayela
> nomntu ekuthethwe ngaye kwisiqendwana (2) okanye udidi lwabantu
> abanjalo.

b.  Ikomishoni isenokusirhoxisa isivumelwano okanye yenze utshintsho
    kuso, irhoxise okanye yenze utshintsho ekumiselweni, ekunyuselweni
    okanye ekunikweni loo nto iyinikwayo ukuba akufanelekanga okanye
    akuthetheleleki kwezo meko.”; nangokuthi

c.  amagama athi “lo Mgaqo-siseko”, naphi na apho abonakala khona
    kwisiqendu 236, athatyathelw’indawo ngamagama athi “uMgaqo-siseko
    omtsha.”

<!-- -->

1.  ###### Kwenziwa utshintsho kwisiqendu 237 soMgaqo-siseko wangaphambili–

    a.  ngokuthi isiqendu (a) kwisiqendwana (1) sithatyathelw’indawo
        sisiqendu esilandelayo:

> ‘(a) uhlengahlengiso lwawo onke amaziko ekuthethwe ngawo kwisiqendu
> 236(1), ngaphandle kwemikhosi yamajoni ekuthethwe ngayo kwisiqendu
> 224(2) luza kuthi, emva kokuqalisa kokusebenza koMgaqo-siseko
> weRiphablikhi yoMzantsi-Afrika
>
> ka-1996, luqhubeke, ngenjongo yokuseka—

(i) ulawulo oluphumelelayo kwinqwanqwa lezwelonke likarhulumente ukuze
    lusingathe imicimbi ephantsi kwegunya lenqwanqwa likarhulumente
    wezwelonke; nokuseka

(ii) ulawulo oluphumelelayo lwephondo ngalinye lokusingatha imicimbi
    ephantsi kwegunya lorhulumente ngamnye wephondo.”; nangokuthi*.’*

    a.  isiqendwana (i) kwisiqendwana (2)(a) sithatyathelw’indawo
        sisiqendwana esilandelayo:

> ‘(i) amaziko ekuthethwe ngawo kwisiqendu 236(1), ngaphandle kwemikhosi
> yamajoni, aza kuhlala ekurhulumente wezwelonke, oza kuthi afeze
> imbopheleleko yakhe ngokusebenzisana oorhulumente bamaphondo;’.

1.  **Kwenziwa utshintsho kwisiqendu 239 soMgaqo-siseko wangaphambili
    ngokuthi isiqendwana (4) sithatyathelw’ indawo sisiqendwana
    esilandelayo:** ‘(4) Ngokulawulwa nguwo nawuphi na umthetho
    osebenzayo kwimeko leyo,

> nangokuvisisana nawo, impahla, amalungelo, imisebenzi noxanduva lwayo
> yonke imikhosi ekuthethwe ngayo kwisiqendu 224(2), ezo zinto ziza kuba
> semagxeni oMkhosi Wokhuselo weZwelonke ngokwemiyalelo yoMphathiswa
> Wokhuselo.’.

ISIHLOMELO 6A
=============

> \[ISihlomelo 6A safakelwa sisiqendu 6 soMthetho Weshumi
> Wokwenz’Utshintsho KuMgaqo-siseko ka-2008.\]
>
> ISIHLOMELO 6B
>
> \[ISihlomelo 6B, esasifudula sisiSihlomelo 6A ngaphambili, safakelwa
> sisiqendu 2 soMthetho Wesib- hozo Wokwenz’Utshintsho KuMgaqo-siseko
> ka-2002, saza senziwa utshintsho sisiqendu 5 soMthetho Weshumi
> Wokwenz’Utshintsho KuMgaqo-siseko ka-2003, saza sanikwa inombolo
> entsha sisiqendu
>
> 6 soMthetho Weshumi Wokwenz’Utshintsho KuMgaqo-siseko ka2003, saza
> satshitshiswa sisiqendu 5 soMthetho Weshumi Elinesihlanu
> Wokwenz’Utshintsho KuMgaqo-siseko ka-2008.\]

ISIHLOMELO 7
============

IMITHETHO ETSHITSHISWAYO
------------------------

  > **INOMBOLO YO- MTHETHO NONYAKA WAWO**   > **IGAMA LAWO**
  ----------------------------------------- ---------------------------------------------------------------------------------------------------
  > UMthetho 200 ka-1993                    > uMgaqo-siseko weRiphablikhi yoMzantsi-Afrika ka-1993
  > UMthetho 2 ka-1994                      > UMthetho Wokwenz’Utshintsho KuMgaqo-siseko WeRiphablikhi YoMzantsi-Afrika ka-1994
  > UMthetho 3 ka-1994                      > UMthetho Wesibini Wokwenz’Utshintsho KuMgaqo-siseko WeRiphab- likhi YoMzantsi-Afrika ka-1994
  > UMthetho 13 ka-1994                     > UMthetho Wesithathu Wokwenz’Utshintsho KuMgaqo-siseko WeRiphablikhi YoMzantsi-Afrika ka-1994
  > UMthetho 14 ka-1994                     > UMthetho Wesine Wokwenz’Utshintsho KuMgaqo-siseko WeRiphab- likhi YoMzantsi-Afrika ka-1994
  > UMthetho 24 ka-1994                     > UMthetho Wesithandathu Wokwenz’Utshintsho KuMgaqo-siseko WeRiphablikhi YoMzantsi-Afrika ka-1994
  > UMthetho 29 ka-1994                     > UMthetho Wesithandathu Wokwenz’Utshintsho KuMgaqo-siseko WeRiphablikhi YoMzantsi-Afrika ka-1994
  > UMthetho 20 ka-1995                     > UMthetho Wokwenz’Utshintsho KuMgaqo-siseko WeRiphablikhi YoMzantsi-Afrika ka-1995
  > UMthetho 44 ka-1995                     > UMthetho Wesibini Wokwenz’Utshintsho KuMgaqo-siseko WeRiph- ablikhi YoMzanntsi-Afrika ka-1995
  > UMthetho 7 ka-1996                      > UMthetho Wokwenz’Utshintsho KuMgaqo-siseko WeRiphabliklhi YoMzantsi-Afrika ka-1996
  > UMthetho 26 ka-1996                     > UMthetho Wesithathu Wokwenz’Utshintsho KuMgaqo-siseko WeRiphablikhi YoMzantsi-Afrika ka-1996


